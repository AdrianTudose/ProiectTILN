ÎN LOC DE PREFAŢĂ
În ultimii ani, iubitorii de drumeţie din ţara noastră caută din ce în ce mai mult să cunoască
lumea subterană cu mirifice flori de piatră, să includă în itinerarele lor măcar una sau două peşteri.
Dar care din ele ? Literatura pentru turism nu le oferă nici un ghid anume dedicat golurilor subterane.
Ei pot găsi cel mult informaţii fragmentare în diferite ghiduri, în articole de revistă sau din presă şi
uneori în albume cu imagini din cele mai frumoase peşteri scoase de Editura Sport-Turism. Peşterile
noastre însă merită mai mult, deoarece multe din ele ascund comori de frumuseţe cu care este dăruit
din plin pământul ţării. Evident, există cărţi de specialitate, ba chiar şi o carte despre cele mai
importante peşteri din România (M. Bleahu, V. Decu, Şt. Negrea, C. Piesa, I. Povară şi L Viehmann,
1976), dar ea este în primul rând un ghid ştiinţific care îşi propune, chiar dacă nu epuizează toate
problemele pe care le ridică fiecare peşteră, să explice aspectele fundamentale, să releve
particularităţile acestora şi să facă un bilanţ de cunoaştere. Ea nu pune accentul pe peşterile ce pot fi
vizitate de turişti.
Iată de ce considerăm că apariţia unui ghid turistic al peşterilor din România se impune ca o
necesitate. O asemenea lucrare va putea sta la îndemâna tuturor drumeţilor care, doritori să viziteze o
zonă carstică, vor să se abată şi pe la vreo peşteră din apropiere dar care să merite efortul de a merge
la ea. Şi, odată ajunşi la intrare, să ştie cum să se echipeze, iar pătrunşi în interior să ştie ce trebuie să
vadă şi să admire, să înţeleagă câte ceva din tainele acelei peşteri.
Slaba cunoaştere a peşterilor româneşti de către marele public şi lipsa de interes pentru
darea în circulaţie turistică din trecut vin în contradicţie cu avântul de cunoaştere pe care l-a
înregistrat speologia românească în ultimele decenii. Cel puţin o sută de peşteri dintre cele peste 9
000 cunoscute până în prezent merită să fie recomandate amatorilor de drumeţie.
Aşadar, ghidul de faţă îşi propune să prezinte numai anumite peşteri, şi anume pe cele cu o
valoare turistică deosebită, în primul rând amenajate. Dar cum acestea sunt încă foarte puţine, sunt
incluse şi cele neamenajate, accesibile cu un echipament speologic la îndemîna oricui. Deci, peşteri
pentru toate categoriile de drumeţi. Ghidul nefiind adresat speologilor amatori, alpiniştilor şi
oamenilor de ştiinţă, sunt excluse peşterile verticale (avenele) şi peşterile ocrotite de lege, închise, deci
interzise total turiştilor. De asemenea, sunt excluse şi peşterile descoperite recent, nefiind suficient
studiate de speologi. În principiu, nu s-au inclus nici peşteri ale căror valori turistice n-au fost
relevate prin publicaţii pentru a nu lansa în circuit alte peşteri decât cele cunoscute deja sub acest
aspect, aceasta din motive întemeiate, legate de protecţie, în schimb, s-au inclus peşterile ocrotite, cu
statut de rezervaţie speologică, accesibile turiştilor însoţiţi de ghid.
Alegerea peşterilor s-a făcut deci cu multă grijă. Există peşteri mai mari sau mai mici, uşor
accesibile, adevărate muzee subterane, din vizitarea cărora poţi învăţa mai mult decât dintr-o sumă de
peşteri luate la un loc. Acestea sunt descrise mai amănunţit.
Pentru a înlesni alegerea drumeţului, în funcţie de valoarea turistică, peşterile sunt notate cu
unul sau mai multe asteriscuri, astfel :
**** Peşteri cu amenajări turistice moderne sau de valoare turistică excepţională.
*** Peşteri cunoscute ca obiective turistice importante, amenajate rudimentar sau neamenajate.
** Peşteri interesante, relativ uşor accesibile, situate în zone de circulaţie turistică mai mult sau mai puţin
intensă.
* Peşteri mai puţin interesante, dar relativ uşor accesibile, situate în zone turistice ; peşteri mai mult sau mai
puţin interesante, dar mai greu accesibile (acces dificil la peşteră sau interior dificil); peşteri mai mult sau mai
puţin interesante dar aflate în afara traseelor turistice.

Fiecare peşteră este prezentată după un plan unitar, după cum urmează :
Sinonimii : alte denumiri sub care mai este cunoscută peştera.
Localizare şi căi de acces: localizarea geografică, altitudinea, căile de acces cu mijloace
auto, C.F.R. şi I.T.A., poteci marcate, sau nu, condiţii de cazare.
Date istorice: de când se cunoaşte peştera, explorări, cercetări particulare.
Descriere : dimensiunile peşterii, cum s-a format, descrierea sumară bazată pe planul peşterii
(relevându-se elementele de interes turistic), fenomene de interes deosebit.
Condiţii de vizitare: statutul peşterii (monument al naturii, rezervaţie speologică deschisă
turiştilor), gradul de amenajare, echipamentul necesar (din care nu trebuie să lipsească un mijloc de
iluminat, lucru de la sine înţeles, de aceea nu s-a specificat decât în anumite cazuri), timpul necesar
vizitării, programul de vizitare cu ghid (unde e cazul), indicaţii speciale (porţiuni dificile recomandate

turiştilor antrenaţi şi speoamatorilor etc.).
Bibliografie. Se indică, în ordine cronologică, autorul şi anul lucrărilor citate la paragraful
Date istorice şi lucrările cele mai importante care se referă la peşteră; ele figurează la sfârşitul cărţii.
Pentru a ajunge la o peşteră, de cele mai multe ori drumeţul străbate locuri de un farmec
deosebit, întâlneşte în cale tot felul de fenomene carstice de suprafaţă despre care ar vrea să ştie câte
ceva : chei sălbatice, câmpuri de lapiezuri, doline izolate sau înşirate pe o vale seacă, cascade,
ponoare şi izbucuri, lacuri carstice, poduri naturale şi mai câte altele. Autorii au avut grijă să le
prezinte sub formă de note plasate la locul potrivit : la căile de acces ale peşterii, după peştera
respectivă sau, dacă nota se referă la o zonă cu mai multe peşteri, înaintea acestora.
Puţine peşteri au ghizi care să stea la îndemâna vizitatorilor, dând explicaţiile necesare şi
îndemnând la protecţia podoabelor concreţionare din galerii. La fel ca ghizii din muzee, ei trebuie să
vegheze la integritatea exponatelor naturii, să explice valoarea lor estetică, dar şi adevărul ştiinţific
întreg. Peşterile care nu au ghizi sunt totuşi în grija cercurilor de speologi amatori din zona
respectivă. Ei veghează neîncetat ca nu cumva fragilele frumuseţi şi delicata faună cavernicolă să fie
distruse de turişti cu voie sau fără voie. Oare câţi din noi se gândesc când vizitează o peşteră, că, de
pildă, cristalele se formează numai într-o anumită fază de evoluţie a acesteia şi numai în anumite
condiţii şi că, luându-le pentru vitrina de acasă, ele nu se vor mai reface niciodată ? Câţi sunt
conştienţi că orice intervenţie în necunoştinţă de cauză poate distruge fragilul echilibru biologic şi
declanşa fenomene nedorite, ireversibile, cu consecinţe grave, mergând până la dispariţia definitivă a
gingaşei şi rarei faune cavernicole ?
Nu e cazul să intrăm în explicaţii ştiinţifice. În schimb, credem că este absolută nevoie să
arătăm ce nu trebuie făcut într-o peşteră dacă vrem să-şi păstreze atât podoaba concreţionară cât şi
zestrea biologică, respectiv măruntele animale troglobionte (care trăiesc numai în peşteri), unele
adevărate fosile vii care supravieţuiesc doar în câteva peşteri din lume sau chiar numai în câte una
singură. Iată, pe scurt, câteva recomandări :
1. Să nu se modifice regimul de ventilaţie prin lărgirea intrărilor şi a galeriilor înguste. Peştera se
poate usca şi încălzi, strălucirea formaţiunilor să pălească iar fauna să dispară.
2. Să nu murdărim pereţii albi şi imaculaţi; ei nu sunt făcuţi pentru a ne iscăli sau a-i mâzgăli, aşa
cum nu sunt nici cei de acasă.
3. Să nu fim tentaţi de a lua „amintiri" din peşteră (cristale, mici stalactite, colţi de urs de cavernă
etc.). Peştera se urâţeşte şi sărăceşte treptat devenind neinteresantă. Să nu uităm că e un bun al
tuturor. Că vizitatorii care distrug concreţiunile sau le rup pentru a le înstrăina vor suporta rigorile
aspre ale legii pentru protecţia mediului înconjurător.
4. Nu trebuie scos (în dorinţa de a o face mai arătoasă) nici măcar din lemnele putrede, guanoul de
liliac sau argila lipicioasă; aceasta înseamnă a elimina substratul necesar vieţuitoarelor, a le lăsa să
piară fără hrană. Pentru a nu perturba echilibrul stabilit de milenii, nu trebuie îndepărtat nimic din ce
poate fi folosit de animale ca alimente, nici măcar a le deranja din poziţia în care se află.
5. În schimb, trebuie scoase resturile inutile aruncate de turiştii fără conştiinţă ecologică (ambalaje de
hârtie, cutii de conserve, borcane etc.), adică tot ce nu poate putrezi.
6. Efectivul populaţiilor cavernicole fiind foarte redus, nu trebuie să colectăm animale cavernicole
pentru colecţiile şcolare sau particulare. Acest drept îl au numai biospeologii. În Franţa, braconierii
peşterilor au pe conştiinţă numeroase specii de insecte cavernicole care s-au stins din cauză că unele
muzee le achiziţionau pentru colecţiile lor.
7. Să se evite cu străşnicie mersul desfăşurat, la voia întâmplării, prin galerii şi săli, la o sursă de
lumină improvizată, chioară sau fumegândă. Ne putem împiedica şi fractura picioarele sau chiar
cădea într-un puţ gol sau plin ochi cu apă ; putem distruge din neatenţie stalagmite subţiri sau
stalactite ce împodobesc tavanele scunde ; putem afuma pereţii. De aceea, recomandăm numai
mergerea în şir cu un cunoscător al peşterii în frunte, singurul în măsură să aleagă traseul cel mai
indicat, fiecare având o sursă de lumină cât mai vie.
8. Să nu pătrundem sub nici un motiv în subteran de unul singur, oricât de mică ni s-ar părea peştera
(pentru securitatea vieţii noastre), dar nici în grupuri mai mari de cinci persoane (pentru securitatea
podoabelor peşterii). Să nu uităm că întâlnirea cu peştera înseamnă întâlnirea cu necunoscutul într-un
locaş făcut parcă anume pentru reculegere şi meditaţie. Dacă intrăm în grupuri mari, gălăgioase,
neorganizate, pierdem tocmai acel mesaj tainic ce ni-l transmite întunericul şi liniştea, tulburată doar
de căderea picăturilor de apă. Nu vom auzi răsufletul pământului aşa cum l-au auzit şi simţit strămoşii
noştri care locuiau în gura unor peşteri şi ar fi păcat.
Ar mai fi şi alte recomandări de făcut, dar credem că prietenii peşterilor au înţeles despre ce
este vorba, cum pot fi ocrotite. Să nu uităm că nouă tuturor celor ce intrăm în aceste adevărate oaze în
carst ne revine marea răspundere de a păstra intacte comorile din bezna veşnică, ele fiind un izvor de

cunoştinţe şi încântare, deopotrivă pentru noi cei de astăzi cât şi pentru generaţiile viitoare. Să
pătrundem deci în peşteră, în acest sanctuar viu al naturii, cu respectul cuvenit, ca într-un mare muzeu
ce poate fi vizitat numai de către cei ce ştiu să-l preţuiască, întocmai ca Ermitajul, Zwingerul sau
Luvrul.
ŞTEFAN NEGREA
Fig. 000a
Fig. 000b

RELIEFUL CARSTIC Şl PEŞTERILE ROMÂNIEI
Poate nici o rocă nu se impune în relief cu atâta personalitate, nu imprimă peisajului vigoare şi
farmec ca rocile calcaroase. În Anzi sau Pirinei, în Alpi şi în Carpaţi cununile strălucitoare de calcar
împodobesc planeta noastră, dându-i un plus de semeţie dar şi de mister, căci ele ascund puţinele pete
albe care au mai rămas pe hărţi ; marile vârfuri ale Pământului au fost de mult cucerite, marile peşteri
încă nu.
România, deşi nu are ocupată cu calcare decât aproximativ 4 500 km 2, deţine un carst bogat şi
variat şi foarte multe peşteri. Luând în considerare cavităţile ce depăşesc 10 m lungime sau adâncime,
numărul acestora a atins, în toamna anului 1983, 9 000. Ele însumează cam 800 km de galerii, săli,
labirinturi, puţuri, unele fiind delicate palate de cleştar şi geode de cristale, altele sumbre îngrămădiri
de bolovani.
Mari sau mici, frumoase sau nu, peşterile au fost din timpuri străvechi obiectul curiozităţii
omului. Primii vizitatori ai peşterilor din Carpaţi au fost vânătorii paleolitici ai căror paşi au rămas
întipăriţi în argila peşterii Ciur-Izbuc sau în calcita peşterii Vârtop. În urmă cu 10.000 ani, în paleolitic,
strămoşii noştri au intrat în peştera Cuciulat, desenând pe pereţi imaginile ciudate ale unui cal, a unei
pantere, a unui om. În neolitic, câteva mii de ani mai târziu, alţi oameni au pătruns în peştera
Cioclovina unde au ascuns un tezaur, în timp ce în altă peşteră găsim semne ciudate asemănătoare unor
hieroglife rămase pe pereţi. Acestea sunt printre cele mai vechi mărturii ale trecerii omului prin
peşterile ţării noastre, desigur fără legături cu turismul. Nici mai târziu, în zbuciumatul ev mediu al
acestei ţări situate la încrucişare de drumuri, oamenii nu s-au dus de plăcere în peşteri, ci pentru a se
ascunde de cotropitori. Peştera Muierilor, peştera Femeilor sunt denumirile unor peşteri în care se
ascundeau femeile satului când năvăleau turcii.
După 1750 peşterile ţării noastre devin obiectul curiozităţii turistice şi începem să avem
primele descrieri şi relatări, ca aceea a lui Crişelini şi Fridvalsky. Pe la 1840, călătorul englez John
Padget vizitează peştera de la Schitul Ialomiţei, rămânând impresionat de sălbăticia locului. Apoi
numărul vizitatorilor se înmulţeşte şi deja putem lua cunoştinţă nu numai prin descrierile publicate, ci
din păcate şi prin iscăliturile lăsate după 1820 în peşteri ca Polovragi, Buhui, Meziad sau Peştera
Hoţilor de la Băile Herculane.
VARIETATEA CARSTULUI ROMÂNESC
Dacă aruncăm o privire pe harta de la fig. 1 ne dăm imediat seama că în România rocile
calcaroase nu formează regiuni întinse, aşa cum se întâmplă, de exemplu, în Iugoslavia sau Australia.
Calcarele sunt răspândite pretutindeni în ţară, ca o puzderie de insule, dintre care cea mai întinsă se află
în Munţii Banatului, cu o suprafaţă de 780 km 2. Acest fapt, care ar putea trezi o anumită nemulţumire
carstologilor, este binevenit pentru turişti : aproape pretutindeni în ţară, în munţi şi în zonele de podiş,
poţi avea întâlnirea cu calcarul. Dincolo de o creastă mohorâtă de şisturi cristaline, între coline
monotone de marne şi gresii sau chiar în Dobrogea, te aşteaptă adesea surpriza pereţilor semeţi, a
canioanelor, avenelor şi peşterilor. Fragmentarea terenurilor calcaroase din România mai prezintă şi un
alt avantaj pentru turişti : cele mai multe astfel de insule de calcar, izolate între ele în diferite momente
ale evoluţiei geologice, au avut condiţii geomorfologice şi hidrologice diferite de geneza carstului.
Acest fapt face ca pe suprafeţe restrânse să facem cunoştinţă uneori cu o mare varitate de tipuri de carst
şi de forme subterane. Iată un exemplu : Pe Valea Jiului, nu departe de cabana turistică Câmpul lui
Neag, se află, în munţii calcaroşi ai Retezatului şi Vâlcanului, numeroase peşteri, înfăţişând aspecte
foarte diferite. La peştera Alunii Negrii vom întâlni unul dintre cele mai încâlcite labirinturi subterane
din ţară, cu galerii joase şi rotunde, orientate în toate direcţiile, cu hornuri şi puţuri pline de argilă, cu
pereţii modelaţi în chipuri bizare de coroziunea apelor.
Această peşteră, ca şi altele din vecinătate, s-a format într-un regim freatic, când nivelul Jiului

era mai ridicat, făcând ca rocile calcaroase aflate dedesubt să fie un „burete” în care apa a dizolvat lent
şi în toate direcţiile. Nu departe însă, se află Peştera de Aur, unde peisajul subteran este radical
schimbat : un pârâu subteran îşi face loc în inima muntelui curgând voiniceşte pe o galerie unică,
relativ liniară, cu pereţii şlefuiţi şi spălaţi, iar uneori împodobiţi cu curgeri calcitice. Aceasta este o
peşteră formată în regim vados, de curgere liberă, o străpungere hidrogeologică a unui masiv calcaros
de apa care, întâlnind obstacolul, l-a străbătut folosind deopotrivă faliile şi fisurile pe care le-a lărgit
prin dezolvare. În sfîrşit, tot în apropiere, se găseşte Avenul din Piesa, un puţ cu intrarea parcă tăiată de
toporul unui uriaş, care coboară 25 m până la o masă de gheaţă. Pereţii săi sunt neregulaţi, plini de
fisuri şi colţuri, nu au nici un fel de podoabe, în timp ce apele de ploaie se scurg pe ei dispărând mai jos
printre crăpături şi bolovani. Aici suntem în prezenţa unei cavităţi formate în aşa-zisa „zonă de
infiltraţie”, prea sus pentru ca apa unui pârâu să fi jucat vreodată un rol în formarea sa. Aici doar cariul
răbdător al dizolvării apelor din ploi şi zăpezi, muşcând acolo unde calcarul a fost mai slab, pe o falie, a
format această cavitate, complet diferită de cele descrise anterior, dar, în felul ei, nu mai puţin
spectaculoasă şi interesantă pentru turişti. Iată cum într-o excursie ce poate dura numai o zi putem face
cunoştinţă cu trei tipuri diferite de peşteri, care apar desigur şi în trei feluri de peisaj carstic. Cele mai
multe fenomene carstice se circumscriu unor tipuri majore cu trăsături distincte, pe care credem că este
util să le amintim.
CARSTUL DE CREASTĂ
Carstul de creastă este dezvoltat în zonele mai înalte ale munţilor, unde calcarele apar
suspendate deasupra altor tipuri de roci. Astfel de creste mult îndrăgite de turişti pentru relieful semeţ
sunt: Creasta Retezatului, Buila – Vânturariţa, Hăghimaşul, Trascăul. Aflate la înălţimi ce depăşesc
uneori 2 000 m, crestele calcaroase suferă acţiunea de dezagregare intensă produsă de mari contraste de
temperatură şi de forţele gravitaţionale, dar şi de dizolvare produsă de ploi şi zăpezi, în calcarele din
Creasta Făgăraşului, în Ciortea şi Muşeteica se află, la peste 2 400 m altitudine, cele mai înalte peşteri
din România. La intersecţia unor linii de fractură din crestele Munţilor Retezat s-au format câteva
avene adânci, cu puţuri perfect verticale ce depăşesc 80 m. În avenul din Stâna Tomii este situată una
dintre cele mai mari verticale absolute de la noi (114 m), în timp ce Avenul cu gheaţă din Albele
prezintă o acumulare de gheaţă de 60 m. Avene de peste 100 m adâncime se află şi sub creasta Pietrii
Craiului, în creste peşterile sunt rare şi de mici dimensiuni, în schimb, de un mare interes pentru turişti
pot fi numeroasele forme exocarstice, uneori extrem de originale : Piatra Iorgovanului cu prelungile
sale lapiezuri, Podul Natural de la Câmpul Mielului, zaplazul din Piatra Craiului, câmpurile de
lapiezuri din Buila şi Trascău sau alte canioane din Bucegi, Retezat, toate fiind remarcabile fenomene
carstice, pe nedrept neglijate uneori de turişti.
Fig. 001
CARSTUL DE PLATOU
Spre deosebire de crestele calcaroase, pe care apele se scurg repede, ca pe nişte acoperişuri de
case de moţi, platourile sunt un fel de coveţi ce adună apele pe suprafaţa lor superioară, de unde apoi se
scurg, prin galerii, către izvoarele aflate la bază. Având suprafaţa mult mai netedă, ele „ţin” apa mai
mult şi în acest fel şi procesele de dizolvare sunt mai puternice. Platourile găzduiesc cele mai tipice şi
mai importante fenomene carstice.
Destul de frecvent, apele adunate de pe o suprafaţă întinsă dispar în ponoare, în partea centrală
a platoului. Aceste ponoare sunt adesea penetrările, formând peşteri insurgente, prin ale căror galerii
poţi urmări cursul apei din cascadă în cascadă, din lac în lac, până când o falie opreşte, printr-o
prăbuşire sau prin sifon, înaintarea. Atunci ne vom întoarce şi vom merge de-a lungul galeriilor şi vom
cunoaşte drumul apei subterane după aliniamentele de doline care jalonează, de obicei, drumul la
suprafaţă.
Se întâmplă chiar ca uneori astfel de doline să se continue cu avene care coboară până la
reţeaua regăsită. Apele se drenează către versanţii ce mărginesc platourile, apărând în izbucuri sau în
peşteri resurgente, la baza unor pereţi sau în abruptul unor văi, peşteri în care, mergând de această dată
în amonte, putem vedea încă un tronson din râul subteran.
O astfel de situaţie poate fi văzută în Munţii Pădurea Craiului, la Vadu Crişului. Prin Peştera
de la Vadu Crişului, bine cunoscută turiştilor, iese un pârâu cu ape bogate şi limpezi, pe firul căruia
poteca turistică electrificată merge prin peşteră până la un sifon impenetrabil. Pârâul vine însă dintr-o
altă peşteră numită „Peştera Bătrînului”, situată la Zece Hotare, în inima Munţilor Pădurea Craiului.
Dacă în constituţia geologică a platourilor calcarele alternează cu alte roci, atunci drenajul
subteran este mai complicat, în Banat se întâmplă frecvent ca pâraiele de suprafaţă formate pe roci

impermeabile să traverseze zone de calcar, reapărând apoi la zi pe limita calcarelor. Este şi cazul
Peşterii Comarnic. Pârâul Ponicova, care a generat această peşteră, curge mai întâi domol, cu largi
meandre, pe suprafaţa cristalinului de Semenic. Întâlnind calcarele, el se adânceşte sub pământ şi curge
prin actualul etaj activ al Comarnicului. Dar, deoarece calcarele sunt întrerupte de o nouă fâşie de roci
impermeabile, apele reapar la zi, curgând apoi prin frumosul defileu al Caraşului. Deşi suprafaţa
calcarelor în Banat atinge 780 km2, fiind cea mai întinsă din ţară, fragmentarea reliefului împiedică
formarea unor drenaje subterane foarte lungi, cele mai multe peşteri având deschiderile în versanţii
văilor.
În platoul înalt al Munţilor Bihor, mozaicul geologic a condus la fragmentarea reţelelor de
peşteri. Acest lucru poate fi observat de orice turist care parcurge unul dintre cele mai bătute trasee ale
acestei zone : Padiş - Poiana Ponor - Cetăţile Ponorului - Cheile Galbenii. Pornind de la baza turistică
B.T.T., pe firul pârâului Trânghieşti, după câîteva sute de metri se vede cum acesta, întâlnind roci
calcaroase triasice, dispare într-un ponor. După un traseu subteran încă neexplorat de speologi, dar
marcat la suprafaţă prin numeroase doline, pârâul reapare în Izbucul din Poiana Ponor, cunoscut
obiectiv turistic, în acest loc, calcarele şi dolomitele triasice cedează locul calcarelor jurasice. În
capătul poliei din Poiana Ponor, pârâul dispare înghiţit de sorburi. El va reapare abia sub portalul
Cetăţilor Ponorului, unde o puternică falie scoate drenajul la zi.
După ce traversează uriaşa peşteră, şuvoiul, care între timp a primit întărituri şi din reţeaua
Lumii Pierdute, iese la Izbucul Galbenii urmează marmite, chei, tunele, cascade, şi aventura carstică a
pârâului ia sfîrşit abia în Poiana Florilor, acolo unde calcarele cedează definitiv locul rocilor
impermeabile. Un traseu turistic de o zi, în care se poate vedea şi înţelege universul plin de surprize al
carstului bihorean.
Tocitele platouri, în care apa şi timpul s-au unit pentru a le macina pe dinăuntru, au carstul cel
mai complex şi dezvoltat. Zadarnic Piatra Craiului sau Iorgovanul ne atrag privirile cu mândrii lor
pereţi : marile peşteri se ascund sub dealurile molcome ale Pădurii Craiului, unde Peştera Vântului a
depăşit 32 km, iar avenul Stanu Foncii 320 m adâncime.
CARSTUL BARELOR CALCAROASE
Se întâmplă uneori ca pâraiele venite din munţi, din crestele şi platourile carpatice, să
întâlnească înaintea depresiunilor câte o barieră de calcar.
Aceste obstacole, denumite bare calcaroase, au fost străbătute de râuri prin defilee adânci, dar
şi pe căi subterane. Evoluţia barelor este strâns legată de cea a zonelor înconjurătoare, toate oscilaţiile
şi prefacerile depresiunilor din jur s-au resimţit în evoluţia reţelelor de peşteri şi a văilor ce le străbat.
De aceea, peşterile din aceste bare sunt adesea polietajate şi au reţele complexe, paralele cu văile de
suprafaţă cu care au fost în relaţie.
O bară calcaroasă tipică este zona Polovragi-Cernădia, care găzduieşte peşterile Polovragi şi
Muierilor. Cele două peşteri s-au dezvoltat paralel cu două văi, cu frumoase defilee în calcare. De
câteva ori reţelele subterane au fost complet colmatate cu aluviunile aduse de râu, dar apoi, pe măsură
ce albiile de la exterior s-au adâncit şi umplutura de pietriş a peşterilor s-a drenat, ele s-au adâncit, de
asemenea, în pas cu evoluţia văii de suprafaţă. Astăzi, prin nici unul din cele trei etaje ale Peşterii
Muierilor nu mai curge vreun pârâu, în timp ce la Polovragi etajul activ al peşterii face schimb de ape
cu albia Olteţului.
***
În multe din peşterile recomandate în acest ghid se poate vedea o mare varietate de forme, atât
de sculptare, cât şi de umplutură sau concreţiuni. Unele dintre acestea pot fi văzute în orice peşteră din
ţară sau de pe glob şi arată universalitatea proceselor carstice de pe planeta noastră ; altele sunt
specifice unei anumite zone, de exemplu numai crestelor sau numai platourilor ; în sfârşit, sunt forme
ce apar numai într-o singură peşteră şi ele reflectă condiţii genetice unice, irepetabile.
Nu este locul aici să intrăm în amănunte. Dar trebuie să recomandăm cititorilor ca, înainte de a
porni la drum, să se documenteze cât mai bine, să afle cât mai multe lucruri despre lumea peşterilor şi
formele care le populează. Acesta este în primul rând un efort şi un act de cultură.
Profanul care ascultă o simfonie reţine ici-colo câte un pasaj mai înalt care îi atrage atenţia, în
timp ce cunoscătorul îşi apleacă urechea asupra nuanţelor, savurează subtilităţile interpretării şi admiră
rezolvările originale ale dirijorului şi orchestranţilor.
Tot astfel, turistul lipsit de cultură va vedea în peşteră o îngrămădire rece de întuneric şi
bolovani, care nu foloseşte la nimic. Cel ce ştie însă semnificaţia formelor, va privi crăpăturile,
lapiezurile şi „hieroglifele” ca pe nişte vechi cunoştinţe, va descoperi de fiecare dată lucruri noi,
ascultând un fragment din marea simfonie a naturii.

CRISTIAN LASCU
MUNŢII PĂDUREA CRAIULUI
Fig. 2
*** PEŞTERA MEZIAD
Fig. 3
Localizare şi căi de acces. Peştera Meziad se deschide la o altitudine de 435 m, în versantul
drept al Văii Peşterii, la 3,7 km amonte de confluenţa acesteia cu Valea Meziadului care, la rândul său,
este afluent al Văii Roşia (bazinul Crişului Negru). Punctul de plecare pentru vizitarea peşterii îl
constituie oraşul Beiuş, situat pe DN 76 (Oradea-Brad-Deva) şi deservit atât de mijloace I.T.A. din
direcţia Oradea şi Câmpeni-Petru Groza, cât şi de mijloace C.F.R. din direcţia Oradea. Din Beiuş se
urmăreşte şoseaua spre Roşia-Aleşd (DR 764) până în comuna Remetea (9 km), de unde un drum
neasfaltat dar bine întreţinut conduce în lungul Văii Meziadului până în satul cu acelaşi nume (9 km).
Legătura Beiuş-Meziad este asigurată şi de mijloace I.T.A. În capătul de sus al localităţii se ramifică
spre stânga valea Peşterii, accesibilă până la Cabana Meziad (2,5 km), mai ales în timpul verii, tuturor
categoriilor de mijloace auto. Pentru a se ajunge la peşteră se urcă în continuare cu piciorul de-a lungul
aceleiaşi văi încă 1,2 km, traversând o pitorească zonă de chei.
Peştera Meziad este cuprinsă şi în două trasee turistice, ambele marcate cu triunghi albastru.
Primul, în lungime de 9 km, porneşte de la motelul ,,Leşu”, din Valea Iadului, situat la 24 km de Bucea
(DN 1), şi răzbate direct la Peştera Meziad pe la obârşia Văii Peşterii. Cel de al doilea, însumând 22,5
km, pleacă de la staţiunea Stâna de Vale şi, având ca punct culminant Piatra Tisei (l 057 m), coboară în
cele din urmă la Cabana Meziad.
Capacitatea de cazare a cabanei este de cca 40 locuri, repartizate în două clădiri ; cabana dispune de
bufet. Datorită îngustimii Văii Peşterii, posibilităţile de popas îndelungat sunt limitate.
Date istorice. Prima semnalare a peşterii în literatura de specialitate aparţine geografului
austriac Adolf Schmidl (1863), care publică şi un crochiu al cavităţii, însumând l 150 m. În perioada
1921-1926, peştera este explorată în trei reprize de Institutul de speologie din Cluj, ocazii cu care Emil
Racoviţă şi colaboratorii săi întreprind mai ales cercetări biospeologice. În 1932, geologul clujean Erno
Balogh iniţiază lucrări de topometrie, în urma cărora lungimea cunoscută a peşterii sporeşte la 3464 m.
În sfârşit, în intervalul 1968-1972, Peştera Meziad face obiectul unor ridicări topografice de precizie,
efectuate de o echipă a Sectorului Cluj-Napoca al Institutului de speologie „E. Racoviţă”, compusă din
T. Rusu, Gh. Racoviţă şi V. Crăciun, ridicări care stabilesc lungimea reţelei subterane la 4 750 m şi
plasează în acel moment Peştera Meziad pe locul 9 în ierarhia românească.
Descriere. Peştera Meziad se desfăşoară pe două niveluri de carstificare, deosebite în mare
măsură atât sub raportul lungimii lor, cât şi sub cel al aspectului pe care îl prezintă.
Nivelul inferior însumează 1542 m şi se înfăţişează în general sub forma unei galerii
neobişnuit de spaţioase, măsurând curent 20-30 m lăţime şi 15-20 m înălţime. Această notă de
grandoare este imprimată de la bun început de marele portal de la intrarea în peşteră, care se ridică la
15 m înălţime şi a cărui boltă se arcuieşte într-o geometrie aproape perfectă. După 400 m,
cavernamentul se reduce brusc, nivelul inferior prelungindu-se prin două galerii greu accesibile şi care,
din această cauză, nu sunt incluse în sectorul turistic al peşterii.
Nivelul superior totalizează 3 208 m, descriind un arc de cerc larg deschis, cu trei zone
principale de racord cu galeria inferioară : Galeria Descendentă, Galena de Joncţiune şi Gâtul Dracului.
Suprapunerea celor două niveluri în regiunea Podului Natural creează un spectacol deosebit de
impresionant, înălţimea totală a cavernamentului ajungând aici la 35 m.
Galeriile care intră în compunerea nivelului superior se caracterizează, mai ales în ultima
treime a peşterii, printr-o topografie mult mai labirintică şi printr-un grad mult mai ridicat de
concreţionare. Este remarcabilă, îndeosebi, Galeria Gururilor, al cărei planşeu, desfăşurat pe aproape
100 m lungime, este în întregime acoperit cu o reţea de mici baraje de calcit.
Peştera Meziad a luat naştere ca urmare a captării subterane a două pâraie afluente Văii
Peşterii : Pârâul Bradului, care a concurat la formarea sectorului aval al nivelului superior, începând cu
Galeria Prăbuşirilor, trecând prin Sala Liliecilor, Sala Turnurilor şi Galeria Tulnicului şi terminând cu
Galeria Descendentă, şi Pârârul Gropilor, pe seama căruia trebuie pusă geneza întregului sector amonte
al cavităţii, de la „Poştă” şi Galeria Ponorului şi până la Sala Liliecilor; aceasta din urmă apare, deci, ca
un punct de confluenţă subterană.
În momentul de faţă, drenajul subteran se realizează printr-un al treilea nivel de carstificare,
aflat sub galeria inferioară şi complet inundat, ceea ce îl face inaccesibil. Resurgenţa sa este
reprezentată de un izvor carstic aflat în malul drept al Văii Peşterii, cu 130 m mai jos de portalul de la
intrare. La viituri, apele pătrund însă în peşteră prin Galeria Ponorului, cad în cascadă la capătul

Galeriei cu Şanţ, traversează Sala Oaselor şi dispar printr-un sorb impenetrabil, pentru a reapare în
galeria inferioară sub Gâtul Dracului; apoi, după ce parcurg întregul nivel inferior al peşterii, ele apar la
zi sub marele portal şi confluează imediat cu Valea Peşterii.
În cursul evoluţiei cavităţii subterane, care a durat cel puţin un milion de ani, au existat mai
multe faze de colmatare, în care apele au umplut cu aluviuni parte din sălile şi galeriile preexistente.
Planşeul de calcar al peşterii a fost astfel acoperit cu un strat gros de pietriş şi nisip, care a ajuns pe
alocuri până la boltă, contribuind la accentuarea aspectului labirintic caracteristic nivelului superior al
peşterii, în cuprinsul acestui depozit s-au conservat numeroase fosile aparţinând ursului de cavernă,
concentrate îndeosebi în Sala Oaselor.
Peştera Meziad oferă condiţii prielnice pentru hibernarea liliecilor, unele specii, cum este, mai
ales, Miniopterus schreibersii, formând o colonie destul de mare în locul numit tocmai din această
cauză Sala Liliecilor.
Condiţii de vizitare. Amenajarea peşterii se rezumă până în prezent la câteva scări metalice
care înlesnesc depăşirea unor sectoare mai dificile (urcarea în Galeria Descendentă şi intrarea în
Galeria Izvorului de Piatră). Traseul subteran este lipsit însă de alte dificultăţi tehnice şi nu necesită
echipament special. Este recomandabilă utilizarea mijloacelor individuale de iluminat.
Peştera este declarată monument al naturii, vizitarea ei neputând fi făcută decât sub
conducerea ghidului care se află la cabană. De altfel, accesul liber este limitat la Sala Mare, la
extremitatea căreia galeria este barată de o poartă metalică încastrată într-un zid de piatră, iar în
sectorul labirintic al nivelului superior vizitatorul neavizat se poate rătăci cu uşurinţă.
Bibliografie. A. Schmidl (1863), R. Jeannel şi E Racoviţa (1929), E. Balogh (1969), T. Rusu,
Gh Racoviţă şi V. Crăciun (1981), M. Bleahu şi col. (1976), S. Bordea(1978).
* PEŞTERA DE LA CUBLEŞ
Fig. 4
Sinonimii. Peştera de la Cugliş, Peştera de la Cobleşd.
Localizare şi căi de acces. Deşi nu se bucură încă de un prestigiu turistic deosebit, Munţii
Pădurea Craiului includ numeroase zone de un remarcabil pitoresc, aşa cum este, printre altele, şi
sălbatica Vale a Videi, în bazinul superior ai acesteia, mai exact în versantul stâng al unui afluent numit
Pârâul Blajului, la 1,5 km amonte de punctul de confluenţă, se află şi un interesant obiectiv speologic :
Peştera de la Cubleş. Drumul până aici este ceva mai lung şi mai anevoios. El porneşte din comuna
Dobreşti, unde se poate ajunge părăsind DN 76 în comuna Sâmbăta şi urmând cursul Văii Topa pe o
distanţă de 10 km pe DR 13 (Sâmbăta-Tileagd). La capătul de nord al comunei începe drumul forestier
de pe Valea Videi care, după ce trece de cantonul silvic, atinge, după 17 km de la Dobreşti, gura Văii
Cubleşului. Urcând pe firul acestei văi şi apoi pe primul afluent care se desprinde pe stânga (Pârâul
Blajului), se ajunge în scurt timp în zona peşterii. Datorită vegetaţiei abundente care îmbracă versanţii
şi care maschează intrarea în peşteră, aceasta este greu de găsit fără ajutorul unui ghid.
În împrejurimile cantonului silvic Vida există posibilităţi de campare.
Date istorice. Peştera de la Cubleş a fost cunoscută încă din prima jumătate a secolului trecut
şi ocrotită mult timp datorită zidului construit la intrare prin grija unei companii de exploatare a
bauxitei, care activa în zonă pe la începutul secolului nostru. Această fericită situaţie ia sfârşit o dată cu
încetarea lucrărilor miniere iar explorările întreprinse în 1922-1924 de Institutul de speologie din Cluj
dezvăluie şi primele semne de degradare a peşterii.
Descriere. Intrarea, foarte largă dar relativ scundă, se deschide la o altitudine de 430 m. Ea se
continuă cu un scurt vestibul, care se ramifică în două galerii spaţioase, orizontale, însumând aproape
350 m. Galeria din dreapta, aproape rectilinie, este în întregime concreţionată. Pereţii sunt îmbrăcaţi în
largi scurgeri stalagmitice. În timp ce pe planşeu abundă stalagmitele şi gururile. În mijlocul său se
înalţă o mare coloană, denumită Palmierul. Galeria din stânga, cu un traseu mai sinuos, oferă la rândul
ei o vastă gamă de concreţiuni, cu numeroase gururi şi domuri stalagmitice, concentrate mai ales în
sectorul terminal. Alături de acest remarcabil tezaur cristalografic, peştera este reputată şi pentru
diversitatea faunei subterane pe care o adăposteşte şi care îi conferă o importanţă biospeologică
particulară.
Condiţii de vizitare. Cum peştera nu prezintă nici o dificultate de ordin tehnic, echipamentul
necesar vizitării ei se rezumă la mijloacele individuale de iluminat, iar splendidul cadru subteran - care
se cere păstrat cu îngrijire şi ferit de pericolul distrugerii ireversibile atât de iminent pentru peşterile
concreţionate -, ca şi peisajul spectacular al cheilor Văii Vida constituie o motivaţie suficientă pentru
parcurgerea întregului itinerar care duce la Peştera de la Cubleş.
Bibliografie. R. Jeannel şi E. Racoviţa (1929), M. Bleahu şi col. (1976).

* PEŞTERA IGRIŢA
Fig. 5 Peştera Igriţa (după L. Vălenaş, 1978)
Sinonimii. Peştera Igreţului.
Localizare şi căi de acces, în zona localităţii Aştileu, limita dintre versantul nordic al
Munţilor Pădurea Craiului şi Depresiunea Vadului este marcată de o faleză înaltă de calcar, în mijlocul
căreia, la o altitudine de 328 m, se află ovalul regulat al intrării principale în Peştera Igriţa. Indiferent
dacă la Aştileu se ajunge cu trenul sau cu mijloace auto (comuna fiind legată de DN 1 printr-o şosea
asfaltată de 4 km care pleacă din Aleşd), traseul spre peşteră continuă pe un drum carosabil până în
satul Peştera (3,5 km) şi, mai departe, pe poteca de picior care urcă spre deschiderea peşterii (l km). În
vecinătatea acesteia, la picioarele abruptului, se pot găsi terenuri potrivite pentru campare.
Date istorice. Peştera Igriţa a făcut obiectul a numeroase investigaţii, dintre care primele
aparţin entomologilor L. Miller şi J. Frivaldsky, care întreprind aici cercetări încă pe la jumătatea
secolului trecut. Aceste cercetări sunt completate apoi de E. Bokor (1921), precum şi de E. Racoviţă şi
colaboratorii săi (1921-1926). Cu ocazia campaniilor organizate de Institutul de speologie din Cluj,
reputatul arheolog francez, abatele Henri Breuil, efectuează importante săpături, în urma cărora au fost
scoase la iveală numeroase vestigii ale culturii aurignaciene. Între timp, L. Roediger publică în 1881
descrierea şi planul peşterii.
Descriere. Datorită unui puternic proces de colmatare, peştera are în zilele noastre un aspect
aparent labirintic, cu numeroase diverticole care se închid, toate, în fund de sac. În realitate, de la
intrarea în formă de gură de cuptor se ajunge printr-un scurt coridor ascendent într-o sală unică, al cărei
spaţiu este compartimentat şi complicat de mai multe septe de rocă. O a doua deschidere, mai mică şi
situată cu ceva mai sus decât cea dintîi, comunică, de asemenea, cu coridorul de acces, în extremitatea
opusă a sălii se deschide o galerie îngustă şi joasă, întreruptă de mai multe praguri argiloase. Ea răzbate
într-o a doua sală, circulară, a cărei boltă se ridică până la 30 m înălţime şi al cărei planşeu păstrează
urmele repetatelor săpături practicate pentru a scoate la iveală numeroase oase de urs de cavernă. De
fapt, Peştera Igriţa este cunoscută în primul rând pentru bogăţia de fosile aparţinând acestui mare
mamifer dispărut spre sfârşitul ultimei glaciaţiuni, adică în urmă cu peste 10 000 de ani. Se estimează
că numărul fosilelor conservate în depozitul de umplutură care acoperă podeaua celor 350 m ai reţelei
subterane este de ordinul a câtorva sute de mii. Din păcate, valoarea estetică dată de existenţa unor
forme variate de concreţionare care dubla înainte interesul paleontologic şi arheologic al cavităţii a fost
în mare măsură compromisă datorită degradării accentuate a tuturor speleotemelor. Această peşteră se
constituie astfel într-un ilustrativ exemplu a ceea ce nu trebuie să facă vizitatorii cavităţilor subterane.
Peştera Igriţa reprezintă probabil un vechi nivel de drenare, astăzi fosil, a apelor care se pierd în
depresiunea de captare carstică de la Pusta Călăţea, aşa cum o dovedeşte prezenţa actualei resurgenţe a
Peşterii Bişniţa, situată cu 52 m mai jos în acelaşi abrupt calcaros.
Condiţii de vizitare, în afară de mijloace individuale de iluminat, nu este necesar nici un alt
echipament special pentru vizitarea peşterii.
Bibliografie. R. Jeannel şi E. Racoviţa (1929), M. Bleahu şi col. (1976).
* PEŞTERA DE LA GĂLĂŞENI
Sinonimii. Peşteroaia.
Localizare şi căi de acces. Peştera de la Gălăşeni se găseşte pe platoul cu acelaşi nume din
bordura nordică a Munţilor Pădurea Craiului. Ea se deschide la o altitudine de 380 m, în extremitatea
dinspre aval a Văii Deblei care, după ce traversează satul Gălăşeni, se pierde de fapt în această cavitate.
Punctul cel mai apropiat de peşteră care poate fi atins cu mijloace auto e situat pe DR 764 (AleşdBeiuş), la aproximativ l km după ieşirea din satul Călăţea. Aici şoseaua descrie o curbă largă spre
dreapta, în mijlocul căreia se ramifică spre stânga un drum de ţară care urcă spre satul Gălăşeni, aflat la
o depărtare de 2 km. Intrarea în peşteră se găseşte în vecinătatea bisericii din sat şi este uşor de găsit
datorită stâncilor calcaroase care barează Valea Deblei.
O a doua varianta de acces porneşte de la gara Vadu-Crişului, situată pe linia ferată ClujNapoca-Oradea. De aici se urmează drumul carosabil până în centrul satului Dobricioneşti
(aproximativ 3 km), apoi se urcă spre stânga în lungul Văii Gălăşeni până la Moara Jurjii (4 km),
alimentată de apele izbucului care se află şi la originea acestei văi. Drumul urcă în continuare şi ajunge,
după mai .puţin de l km, în dreptul bisericii din Gălăşeni, deci în imediata vecinătate a peşterii.
Gospodăriile din sat oferă posibilităţi limitate de cazare.
Date istorice. Nu-i putem atribui Peşterii de la Gălăşeni o anume dată a descoperirii, deoarece
pierderea de apă de la intrarea sa a fost cunoscută desigur de foarte mult timp. Se ştie însă că prima
explorare, aparţinând lui J. Xantus, a fost întreprinsă în anul 1943. Cu exact 20 de ani mai târziu, C.
Piesa ridică planul cavităţii pe o lungime de 962 m, pentru ca, în 1975-1976, Cercul „Z” al speologilor

amatori din Oradea să împingă mai departe explorarea peşterii, ridicând la 2 357 m lungimea cunoscută
a acesteia.
Descriere. Reţeaua subterană a Peşterii de la Gălăşeni se desfăşoară pe trei niveluri principale
de carstificare, racordate între ele în mai multe puncte şi alcătuite din galerii cu desfăşurare în general
liniară, slab meandrate.
Nivelul inferior este activ, constituind actuala curgere subterană a Văii Deblei, ale cărei ape se
pierd la intrarea în peşteră printr-o cascadă de 4 m înălţime şi, după un traseu de 174 m, dispar într-un
sifon impenetrabil, pentru a nu mai putea fi regăsite decât o dată cu reapariţia lor la zi în izvoarele din
Groapa Moţului de la Josani. La 41 m de la intrare, cursul subteran primeşte, pe dreapta, un mic
afluent, care parcurge, pe o lungime de 90 m, o galerie strâmtă şi întortocheată.
Un al doileia tronson activ apare în extremitatea nordică a reţelei. El drenează un curs de apă a
cărei origine rămâne încă necunoscută şi care curge printr-o galerie de 217 m lungime, îngustă şi pe
alocuri foarte joasă, mărginită la amândouă capetele de sifoane impenetrabile.
Celelalte două niveluri sunt fosile şi în bună măsură suprapuse. Foarte curând după cascada
care succede intrării în peşteră, o căţărare relativ uşoară peste un prag de 4 m înălţime permite accesul
în galeriile care compun primul etaj fosil. Partea cea mai importantă a acestuia este formată dintr-un
lung coridor aproape rectiliniu, pe traseul căruia există mai multe strâmtori şi doar o singură porţiune
mai lărgită - Sala Căpiţei de Argint - care constituie unul din sectoarele cele mai bogat concreţionate
ale peşterii. O a doua sală - Sala Liliecilor, pe al cărui planşeu se îngrămădesc numeroase blocuri
prăbuşite, reprezintă de fapt o ramificaţie laterală. Coridorul principal se termină cu o pantă argiloasă
care debuşează în galeria celui de al doilea pârâu subteran. Cu puţin înainte de acest punct se deschide,
pe stânga, Galeria Morcovilor, lungă de 389 m, cu variate forme de concreţionare, printre care
predomină stalactitele. În sfârşit, ultimul tronson al etajului I este reprezentat de Galeria Belemniţilor,
care prelungeşte cu 105 m în amonte, dar la un nivel superior, galeria cursului secundar de apă. Al
doilea etaj fosil urmează cu fidelitate traseul coridorului principal al etajului T, faţă de care se
desfăşoară cu 5-10 m mai sus. El se compune din câteva tronsoane de galerii, unele cu o topografie
labirintică, dintre care cel mai important însumează 902 m şi adăposteşte numeroase concreţiuni.
Condiţii de vizitare. Parcurgerea integrală a Peşterii de la Gălăşeni pune o serie de probleme tehnice
care implică, pe lângă un echipament complet (salopetă, cizme de cauciuc, sursa individuală de
lumină), şi materiale de explorare (scări sau corzi), şi o pregătire fizică adecvată. Din aceasta cauză, ea
nu este recomandată decât turiştilor antrenaţi.
Fig. 6 - Peştera de la Gălăşeni (după L. Vălenaş şi Gh. Drîjniba, 1978, simplificată)
Bibliografie. M. Bleahu şi col. (1976), S. Bordea (1978), L. Vălenaş şi Gh. Drîmba (1978).
*** PEŞTERA DE LA VADU CRIŞULUI
(Fig. 7)
Sinonimii. Peştera lui Zichy, Peştera de la Vad.
Localizare şi căi de acces. Vechi şi bine cunoscut obiectiv turistic, Peştera de la Vadu
Crişului îşi trădează prezenţa prin tumultul apelor care, după ce i-au străbătut galeriile, se arunca în
Crişul Repede printr-o frumoasă cascadă, situată în inima defileului pe care acest important râu
transilvan îl formează între Şuncuiuş şi Vadu Crişului. Aceste două localităţi constituie, de altfel, şi
punctele terminus ale accesului cu mijloace auto : comuna Vadu Crişului este legată de DN l printr-o
derivaţie asfaltată de 3 km, în timp ce la Şuncuiuş se poate ajunge şi pe un drum secundar care se
desprinde la gura Văii Iadului din şoseaua ce urcă spre staţiunea Stâna de Vale. Distanţa care rămâne
de parcurs cu piciorul pe poteca din lungul defileului este de aproximativ 2,5 km din ambele direcţii.
La peşteră se poate ajunge foarte comod şi cu trenul, deoarece ea se află la numai 300 m de halta
Peştera, de pe linia de cale ferată Cluj-Napoca- Oradea. În imediata vecinătate a obiectivului se
întâlneşte Cabana Peştera Vadu Crişului, care dispune de cca 80 de locuri şi bufet permanent. Cele
câteva mici poieniţe de pe malul Crişului oferă posibilităţi modeste de campare. Intrarea în peşteră se
deschide la o altitudine de 305 m, pe aceeaşi terasă în stâncă de pe malul stâng al Crişului pe care se
află şi cabana.
Fig. 7 - Peştera de la Vadu-Grişului (după C. Piesa, 1966)
Date istorice. Actualele noastre cunoştinţe despre Peştera de la Vadu Crişului îşi au originea în
explorarea temerară pe care cantonierul K. Handl o întreprinde în premieră în anul 1903, în perioada
construirii căii ferate care traversează defileul. La foarte scurt timp după aceea, proprietarul terenului,
contele Zichy realizează o primă amenajare turistică finanţînd montarea unor scări şi punţi de lemn iar
J. Czaran editează cel dintîi ghid al peşterii (1905). Istoria cavităţii consemnează apoi cercetările de
biospeologie întreprinse între 1921 şi 1927 de Institutul de speologie “E. Racoviţă”, care efectuează
studii privind climatologia subterană şi ecologia faunei cavernicole terestre şi subacvatice.
Descriere. Peştera prezintă sectorul aval accesibil al unui drenaj subteran de 4,5 Km lungime

aeriană care îşi are originea pe platoul carstic de la ZeceHotare unde Valea Peştireului este captată în
subteran prin Peşera Bătrînului. Ea este constituită dintr-o galerie unică aproape complet lipsită de
diverticule a cărei direcţie este stabilită de o puternică diaclază.Din această cauză galeria prezintă în
cea mai mare parte a sa un aspect caracteristic, fiind relativ îngustă dar avînd bolta ridicată uneori la
peste 20 m. La 100 m depărtare de intrare apare un prim sifon impenetrabil dar accesul este asigurat de
un nivel superior, fosil, care ia sfîrşit în Sala Balconului după un traseu de 150m. Acesta este singurul
sector în care concreţiunile şi în special scurgerile parietale sunt mai numeroase, dar majoritatea sunt
degradate ca urmare a îndelungatei vizitări a peşterii în condiţii precare de supraveghere a vizitatorilor.
Pe următorii 80 de metri, după ce se coboară din nou la nivelul cursului subteran, apa adîncă a acestuia
ocupa întreaga lăţime a galeriei justificînd denumirea de Iad pe care primii exploratori, confruntaţi cu
serioase dificultăţi de înaintare
Au dat-o acestei porţiuni a peşterii Apoi spaţiul se deschide în Sala Mare, după care peisajul subteran
rămâne aproape neschimbat până la cel de al doilea sifon, cu plaje de pietriş şi argilă înşiruite alternativ
pe cele două maluri ale pârâului. Acest al doilea sifon, situat a 750 m de la intrare, devine penetrabil în
perioade mai secetoase, permiţând accesul în ultima porţiune a peşterii, mai bogat concreţionată şi
formată din două coridoare convergente, dintre care doar unul este ocupat de apele pârâului.
Punctul terminus îl constituie un al treilea sifon, de data aceasta permanent închis, a cărui
traversare ar impune utilizarea scafandrului autonom şi care nu a fost până acum depăşit. Lungimea
galeriei cuprinsă între intrare şi acest punct este de l 000 m.
Condiţii de vizitare. Datorită mai ales diversităţii şi importanţei faunei cavernicole, Peştera
de la Vadu Crişului este declarată monument al naturii. Ca urmare, ea este închisă şi nu poate fi vizitată
decât sub conducerea ghidului. De altfel, întreg Defileul Crişului Repede constituie o importantă
rezervaţie naturală, în perimetrul căreia turiştii au obligaţia de a respecta normele de protecţie a florei,
faunei şi peisajului, în interiorul peşterii se interzice cu stricteţe orice acţiune care poate duce la
degradarea cadrului subteran.
Traseul turistic al peşterii se desfăşoară pe o lungime de 500 m, între intrare şi locul numit „La
Strâmtoare”, unde o prăbuşire de blocuri masive nu lasă decât o trecere îngustă. Acest traseu este
amenajat cu scări şi punţi construite din prefabricate de beton montate pe grinzi metalice, astfel încât
vizitarea peşterii nu impune un echipament special. Se recomandă, totuşi, folosirea cizmelor de cauciuc
mai ales în perioadele ploioase, când pârâul subteran ajunge să depăşească pe alocuri nivelul punţilor.
Cu toate că peştera a fost electrificată în anul 1969, sunt necesare, de asemenea, mijloace individuale
de iluminat, deoarece instalaţia a devenit între timp nefuncţională. Programul zilnic de vizitare începe
la ora 9 şi se termină la ora 17. Tariful de intrare este cuprins, în funcţie de categoriile de turişti, între 2
şi 5 lei.
Bibliografie. R. Jeannel şi E. Racoviţa (1929), C. Piesa (1966), I. Viehmann, C. Piesa şi T. M
Rusu (1964), M. Bleahu şi col. (1976), S. Bordea.
DEFILEUL CRIŞULUI REPEDE
Unii geografi includ sub această denumire o porţiune de peste 50 km a văii Crişului Repede,
care începe în aval de oraşul Huedin şi ia sfârşit odată cu intrarea în vasta depresiune a Vadului, în
realitate, termenul de defileu corespunde în sens strict doar ultimilor 3 km, unde râul curge între
versanţi abrupţi de calcar, abia mai lăsând loc pe malul său terasamentului căii ferate. Pitorescul
peisajului, sălbăticia pereţilor de piatră care se ridică mai ales în flancul drept al Crişului, uşurinţa
accesului şi însăşi prezenţa Peşterii de la Vad au generat un vechi şi constant interes din partea
iubitorilor de drumeţie pentru acest colţ insolit de natură. Numeroşilor turişti poposiţi la cabană li se
oferă două trasee principale, ambele în circuit, care compensează relativa dificultate pe care o
prezintă parcurgerea lor cu prilejul de a cuprinde panorama defileului şi a depresiunii care se
deschide spre câmpia panonică.
Primul traseu, marcat cu punct roşu şi care necesită aproximativ 4 ore pentru a fi străbătut,
este cel din versantul stâng al Crişului Repede. Poteca urmăreşte un timp malul apei, apoi urcă oblic
prin pădure până sub stâncăriile în care se deschid Peşterile Devenţului, de interes mai mult
arheologic decât turistic. Urcuşul continuă până în culme, de unde se deschide o largă privelişte
asupra zonei din amonte a defileului, apoi marcajul coteşte spre stânga, pe sub Dealul Ţiclăului, lasă
în urmă o derivaţie spre Vârful Pojorâta şi coboară din nou, în serpentine, până la Criş. Cel de-al
doilea traseu, marcat cu punct albastru, se desfăşoară în versantul drept al văii. El părăseşte valea în
dreptul unui umăr stâncos, situat puţin amonte de halta de cale ferată, şi denumit Stanul Stupului, apoi
urcă pieptiş până deasupra stâncăriilor şi, mai departe, prin pădurea care îmbracă Groapa
Sohodolului, până sub creasta Dealului Podireului. Se ajunge astfel la buza unui povârniş, unde
reapare privirilor cabana - situată cu peste 100 m mai jos - şi întreaga desfăşurare a Crişului până

departe, în întinsa câmpie a depresiunii Vadului. Marcajul coboară în continuare pantele Dealului
Podireu şi reîntâlneşte calea ferată la ieşirea din defileu. Pe drumul de întoarcere la cabană se
deschide, în stânga, o uriaşă arcadă - denumită Casa Zmăului - sub bolta căreia se păstrează zidăria
unui turn care slujea - drept punct de vămuire pentru plutăritul ce se desfăşura pe Criş în cursul
secolului trecut. Pentru parcurgerea întregului traseu este nevoie de aproximativ 3 ore.
* PEŞTERA MOANEI
Fig. 8 - Peştera Moanei (după L. Vălenaş şi Gh. Drâmba. 1978)
Localizare şi căi de acces, înainte de a ajunge în dreptul localităţii Şuncuiuş, Crişul Repede
descrie un dublu cot, în prima buclă a căruia, pe malul stâng, se deschide gura Văii Mişidului. Sectorul
inferior al acesteia oferă spectacolul atrăgător al unor chei înguste, pe care apele umflate le fac mai
greu de străbătut în perioadele ploioase. Sectorul superior - căruia i se mai spune şi Valea Luncilor este, în schimb, mai larg, cu pante domoale şi în mare parte împădurite. Aici, în versantul drept la 4,7
km de la confluenţă şi la 30 m deasupra firului apei (485 m altitudine absolută), se află Peştera Moanei.
Din centrul Şuncuiuşului, o stradă şerpuieşte paralel cu Crişul până deasupra unei înalte faleze de
calcar ce străjuieşte marele cot al râului. Drumul urcă în continuare până în Valea Mişidului, de unde,
urmând cursul apei, se ajunge fără dificultăţi în dreptul peşterii. Peisajul primitor al Văii Luncilor oferă
un cadru propice pentru campare.
Date istorice. Cele dintâi referinţe privind acest important fenomen carstic aparţin lui E.
Bokor, care întreprinde aici prospecţiuni entomologice în primii ani ai secolului nostru. Ele sunt
continuate în 1922 de R. Jeannel şi V. Puşcariu, cărora le datorăm şi prima descriere a peşterii,
cuprinzâd 120 m de galerii. Lungimea sectorului cunoscut al cavităţii sporeşte apoi la 300 m în 1963,
ca urmare a cercetărilor efectuate de Sectorul Cluj-Napoca al Institutului de speologie „E. Racoviţă”, şi
la l 170 m în 1977, după explorările organizate de Cercul „Z al speologilor amatori din Oradea”.
Descriere. Peştera Moanei se desfăşoară sub forma unui uriaş Y, încastrat în masivul de
calcare jurasice care se întinde între depresiunea Ponoraş şi Valea Mişidului. Două largi deschideri
triunghiulare dintre care cea inferioară constituie punctul de exurgenţă al pinului subteran ce străbate
întreaga cavitate - converg foarte curând într-o primă sală încăpătoare, dincolo de care o galerie îngustă
şi destul de înaltă urmăreşte unghiurile, de altfel nu prea numeroase, ale unei diaclaze directoare.
Câteva cascade şi strâmtori, datorate îndeosebi bogăţiei scurgerilor stalagmitice, fac dificilă
parcurgerea acestei galerii, până într-atât încât două dintre ele au constituit puncte terminus succesive
în cunoaşterea peşterii. Cele două ramuri care se desprind după Marea Bifurcaţie au o configuraţie şi o
dezvoltare inegale. Galeria estică este mai îngustă şi aproape orizontală, închizându-se prin colmatare
după un traseu de 117 m. Galeria sudică este în schimb largă şi puternic ascendentă, după 141 m de la
bifurcaţie atingându-se cota maximă, de +104 m faţă de intrare. Acest punct, unde înaintarea este oprită
de o mare aglomerare de blocuri prăbuşite, se află de altfel foarte aproape de suprafaţă. Peştera Moanei
constituie actualul nivel de drenare subterană a apelor care se pierd prin Ponorul din Stanul Ciuţii şi probabil - şi a celor care sunt captate în Ponorul din Valea Macră, din extremitatea vestică a depresiunii
Ponoraş. Alături de ea se schiţează şi un nivel superior, fosil, materializat prin Peştera Lesiana, care se
deschide la aproape 70 m deasupra văii şi care, cu toate că nu prezintă practic nici un interes turistic,
rămâne un element important în studiul evoluţiei acestui sistem carstic.
Condiţii de vizitare. Exceptând primii 120 m de galerii, parcurgerea Peşterii Moanei necesită
nu numai un echipament speologic complet şi materiale de explorare, ci şi un grad mai ridicat de
pregătire fizică şi tehnică. Vizitarea ei integrală nu este recomandată din această cauză decât celor care
sunt familiarizaţi cu explorările subterane.
Bibliografie. R. Jeannel şi E. Racoviţa (1929), M. Bleahu şi col. (1976), S. Bordea (1978), L.
Vălenaş şi Gh. Drîmba (1978).
*** PEŞTERA CU APĂ DE LA BULZ
Localizare şi căi de acces. Peştera se deschide la o altitudine de 336 m, în malul stâng al Văii
Iadului (afluent al Crişului Repede), la picioarele unui versant abrupt care domină peisajul cu cei peste
200 m înălţime ai săi în zona comunei Bulz. Dacă se călătoreşte cu trenul, staţia de coborâre o
constituie halta Stâna de Vale de pe calea ferată Cluj-Napoca-Oradea. De aici se poate ajunge pe jos,
străbătând pe şosea cei trei km care o separă de centrul comunei Bulz. De la podul de beton care
traversează râul în acest loc, o potecă şerpuieşte până la gura peşterii. Dacă se folosesc mijloace auto,
se părăseşte DN l în satul Bucea şi se urmează şoseaua asfaltată care urcă spre staţiunea Stâna de Vale,
până în dreptul peşterii (6 km).
În funcţie de traseul pentru care se optează în continuare, posibilităţile de cazare sunt oferite
fie de motelul „Leşu”, situat pe Valea Iadului cu 18 km mai în amonte, fie de hotelul „Piatra Craiului”

de pe DN 1.
Date istorice. Cu toate că existenţa peşterii este cunoscută încă de la sfârşitul secolului trecut,
dificultăţile de acces au făcut ca prima explorare şi cartare să nu fie realizate decât în 1944, de către
Hubert Kessler, pe o distanţă de 548 m. Două temerare explorări, întreprinse în noiembrie 1973 şi
aprilie 1974 de către secţia de speologie a Clubului de scufundători „Amfora” din Budapesta, au ca
rezultat depăşirea sifonului aflat la capătul acestei prime porţiuni a peşterii şi descoperirea unei vaste
reţele subterane, de aproximativ 4 km lungime, încă necartată.
Descriere. Zona accesibilă a peşterii este reprezentată de o galerie larg meandrată şi înaltă,
străbătută în întregime de un curs de apă care apare din sifonul terminal şi care formează pe traseul său
trei cascade mai importante precedate de lacuri adiânci, primul dintre acestea aflându-se chiar la
intrare. Apa curge aproape tot timpul pe un pat de rocă vie, din care se înalţă creste lungi şi tăioase de
calcar. Pereţii sunt în cea mai mare parte nuzi şi prezintă puternice niveluri de coroziune, întregul
peisaj subteran lasă impresia pătrunzătoare a unei cavităţi „vii”, aflată în plină fază de excavare.
Aproape de fundul peşterii se află un prim sifon, care poate fi însă ocolit printr-un scurt pasaj superior,
apoi cursul subteran formează curând un lac adine, la capătul căruia bolta galeriei coboară sub oglinda
apei : este sifonul II, care opreşte net înaintarea în condiţii normale, dar care a putut fi depăşit de
scafandrii autonomi. Dincolo de sifon, peştera se desfăşoară sub forma unei reţele cu ramificaţii
succesive, majoritatea active. Galeriile sunt în general înalte, pe alocuri bogat concreţionale şi
întrerupte uneori de aglomerări de blocuri prăbuşite. Această reţea cu aspect dendritic constituie
rezultatul faptului că - aşa cum au demonstrat-o marcările cu fluoresceină efectuate în 1966 de Sectorul
din Cluj-Napoca al Institutului de speologie „E. Racoviţă” - Peştera cu Apă de la Bulz concentrează
pâraiele captate în nu mai puţin de cinci pierderi de apă din depresiunea carstică de la Ponoare, aflată
pe platoul care flanchează spre sud Valea Iadului.
Condiţii de vizitare. Peştera este greu accesibilă şi nu poate fi parcursă pe tronsonul dintre
intrare şi sifonul II decât dacă se dispune de barcă de cauciuc şi materiale de escaladă. O amenajare
provizorie, efectuată în cadrul lucrărilor din complexul hidroenergetic Iad-Drăgan, înlesneşte însă
vizitarea pe primii 250 m de galerie, singurii recomandaţi turiştilor. De altfel, în zona Bulz urmează să
se formeze un lac de agrement, aşa încât peştera poate deveni un important obiectiv turistic.
Bibliografie. M. Bleahu, şi col. (1976), T. Rusu (1976).
Fig. 9 - Peştera cu Apă de la Bulz (după H. Kessler, 1944)
* PEŞTERA DE LA FAŢA APEI
(Fig. 10)
Sinonimii. Peştera cu Apă din Remeţi, Peştera cu Apă de sub Peretele Cornului, Peştera cu
Apă din Dealul Cornilor.
Focalizare şi căi de acces. La capătul de sus al satului Remeţi, în malul stâng al Van Iadului,
se înalţă o spectaculoasă faleză de calcar, denumită Peretele Cornului. La picioarele ei, în extremitatea
dintre amonte, uşor mascată de arbuşti se deschide intrarea în Peştera de la Faţa Apei al cărei nume a
fost sugerat de imediata vecinătate a râului. Altitudinea deschiderii este de 500 m. Accesul la peşteră
este foarte comod cu mijloace auto. De la localitatea Bucea, aflată pe DN l, se urmăreşte şoseaua
asfaltată din lungul Van Iadului pe o distanţă de 20 km, până la punctul de confluenţă cu Valea
Izvorului. O punte de lemn îngăduie aici traversarea pe celălalt mal, pe care se mai merge încă 150 m
în susul apei, peste grohotişul de la baza falezei ; o scurtă potecă răzbate apoi direct la intrarea în
peşteră. Punctul cel mai apropiat de cazare îl constituie motelul Leşu.
Date istorice. Cele dintâi referinţe privind Peştera de la Faţa Apei se datoresc lui Valeriu
Puşcariu care o explorează în anul 1928, descrierea sa succintă nefiind publicată însă decît 23 de ani
mai târziu în 1954, L Viemann întocmeşte planul cavităţii, apoi, în 1975-1976, peştera face obiectul
unor cercetări ştiinţifice de climatologie şi ecologie subterană, întreprinse de Gh. Racoviţă şi V.
Crăciun. Descriere. Peştera, a cărei lungime totală este de 250 m, se compune dintr-o galerie îngustă,
uşor meandrată, care urmăreşte în cea mai mare parte a sa o diaclază directoare. Din acest motiv mai
ales în prima jumătate a cavităţii, bolta se ridică frecvent la 20-30 m înălţime şi este întreruptă de
numeroase hornuri. Tot aici, suspendate la vreo 5 m în peretele drept, câteva mici coridoare schiţează
un nivel superior, fosil.
Acest prim sector al peşterii este sec ; în schimb, cea de a doua jumătate a galeriei este
parcursă de un pârâu subteran, care apare dintr-un sifon impenetrabil şi care primeşte pe dreapta un
scurt afluent. Originea acestui pârâu corespunde pierderilor în pat care se produc în Valea Rea (afluent
de stânga al Văii Iadului) la mai puţin de 500 m în linie aeriană de Peştera de la Faţa Apei. Cursul de
apă din galeria principală dispare după un parcurs de aproximativ 100 m printr-un sorb, în vecinătatea
căruia se deschide un diverticol descendent, aproape un puţ ce funcţiona încă, în momentul primei
explorări ca punct de captare a pinului subteran. Astăzi însă, apele reapar la zi printr-o resurgenţă aflată

în însăşi albia Văii Iadului. Concreţiunile sunt slab dezvoltate, rezumâdu-se la câteva scurgeri parietale.
Fig. 10 - Peştera de la Faţa Apei (cartare I. Viehmann, T. Rusu şi Gh. Racoviţă, 1973)
Condiţii de vizitare. Echipamentul necesar unei vizite subterane obişnuite trebuie completat
cu cizme de cauciuc pentru a se putea parcurge sectorul activ, unde nivelul apei nu creşte la viituri
decât în mod excepţional.
Bibliografie. P. A. Chappuis şi R. Jeannel (1951).
MUNŢII BIHORULUI
Fig. 11 – Schiţa Munţilor Bihorului
* PORŢILE BIHORULUI
(Fig. 12)
Sinonimii. Peştera Ponorului, Portale.
Localizare şi căi de acces: înscris în peisajul frământat de la izvoarele Crişului Băiţa, acest
impunător fenomen carstic se află la obârşia Văii Crişurilor, la o altitudine de 674 m. Din şoseaua care
urcă în lungul Crişului (traseu turistic marcat cu triunghi roşu) se desprinde pe stânga, după 3 km de la
localitatea minieră Băiţa-Plai, o potecă tăiată în versantul stâncos, care, pătrunzând curând în pădurea
de fagi ce îmbracă malurile văii, câştigă progresiv în înălţime, până într-o poieniţă unde întâlneşte apa
Văii Coşurilor. Urmând în continuare firul acesteia se ajunge, după mai puţin de o oră de mers de la
şosea, la picioarele unei faleze înalte de calcar ce întrerupe net valea. Aici se deschide o arcadă
neobişnuit de regulată, măsurând 10 m înălţime şi 12 m lăţime, de sub care se iveşte apa Văii Coşurilor.
Vizitarea Porţilor Bihorului constituie în mod obişnuit o derivaţie fie de la traseul turistic deja amintit,
fie de la şoseaua DN 75 Vaşcău-Câmpeni- Turda, înainte ca aceasta să atace în serpentine pantele
abrupte ale Vârtopului.
Date istorice. Scrierile geografice din secolul trecut, cum sunt cele ale lui A. Schmidl (1863)
sau F. Posepny (1874), menţionează la locul cuvenit existenţa Porţilor Bihorului. Peştera este cercetată,
de asemenea, în primăvara anului 1922 de marii biospeologi P. A. Chappuis şi R. Jeannel, în colaborare
cu entomologul vienez A. Winkler, iar în 1975 L. Vălenaş (Cercul „Z” al speologilor amatori din
Oradea) şi P. Brijan (Cercul „Speodava” din oraşul Dr. Petru Groza) ridică planul cavităţii.
Fig. 12 - Porţile Bihorului (cartare L. Văilenaş, O. Mărcuş col., 1976)
Descriere Marea arcadă de la intrare este urmată de un spaţiu larg, orizontal, a cărui podea
este acoperită de bolovănişul adunat pe malurile cursului de apă. În partea opusă intrăm, apa se aruncă,
uneori tumultuoasă, peste o cascadă de 4 m înălţime, la picioarele căreia vârtejurile au săpat în piatră o
excavaţie circulară, cu pereţi şlefuiţi, numită, în limbaj geomorfologic, o marmită. Depăşirea - destul de
dificilă - a pragului format de această cascadă permite accesul într-o sală vastă de aproape 20 m
diametru, care constituie de fapt fundul în întregime luminat al unui mare aven. Pereţii verticali şi
lustruiţi de şiroirea apelor se ridică la 30-35 m înălţime, în timp ce pe podea zace un larg con de
dărâmături amestecate cu frunze moarte şi acoperite de zăpadă până către începutul verii. Dincolo de
acest con, în latura stângă a sălii, se află deschiderea strâmtă a unei galerii, de obicei ocupată în
întregime de apele care răzbat pe aici în fundul avenului. După perioade secetoase îndelungate atunci
când debitul torentului scade mult, acesta nu mai apare decât la baza falezei calcaroase, în talvegul văii,
iar galeria poate fi parcursă, nu fără greutăţi, pe o lungime de 89 m, până la un puţ adânc, înecat de ape.
Condiţii de vizitare. Lăsând deoparte galeria resurgentă, vizitarea Porţilor Bihorului este
simplă şi nu implică nici măcar utilizarea unor mijloace de iluminat.
Bibliografie. A. Schmidl (1863), R. Jeannel şi E. Racoviţa (1929), M. Bleahu şi S. Bordea
(1967, 1974), M. Bleahu şi col. (1976), L. Vălenaş şi col. (1977).
* PEŞTERA DE LA FÂNAŢE
(Fig. 13)
Localizare şi căi de acces, înainte de comuna Nucet, la kilometrul 8 al şoselei DN 75, Crişul
Băiţa primeşte pe dreapta apele Văii Bulzului. Un drum de ţară, accesibil în parte şi mijloacelor auto,
urcă pe această vale preţ de 2 km, până într-o poiană unde se întâlnesc trei viroage, dintre care doar cea
din mijloc adăposteşte un pârâu modest, în capătul de jos al poienii începe o potecă ce urcă pe versantul
viroagei din dreapta, numita Sodolul Plopului, până deasupra unui prag abrupt. Aici, tot în latura
dreaptă, începe o cărăruie care se întoarce către gura văii, câştigând în continuare în înălţime până
deasupra poienii. La foarte puţin timp după intrarea în pădurea de fagi, la o altitudine de 560 m, apare
deschiderea înaltă şi largă a Peşterii de la Fânaţe.
Fig. 13 - Peştera de la Fânaţe (după R. Jeannel şi E. Racoviţă, 1929)
Date istorice. Această peşteră se numără şi ea printre cavităţile intrate de multă vreme în
inventarul speologic. Descrisă sau menţionată pe rând de E. Nedeţky (1774), A. Schmidl (1863), E.

Bokor (1921), Z. Schreter (1922-1925), R. Jeannel şi E. Racoviţă (1929), ea a devenit cu timpul un
obiectiv bine cunoscut din punct de vedere ştiinţific şi turistic. Ca urmare, o găsim deseori citată în
lucrările de specialitate, mai ales de factură bio-speologică, dar şi în literatura pentru turism referitoare
la Munţii Apuseni.
Descriere. Peştera de la Fânaţe este constituită în principal dintr-o galerie aproape rectilinie,
lipsită de ramificaţii, a cărei lungime cunoscută însumează 300 m şi care oferă în cea mai mare parte a
sa dimensiuni considerabile, ajungând la 15-20 m în lăţime şi la 10-25 m în înălţime. Podeaua, în
general orizontală, este formată dintr-un strat gros de argilă acoperită cu pietre şi, spre fund, cu
fragmente de crustă stalagmitică. În acest important depozit de umplutură s-au concentrat numeroase
resturi scheletice ale ursului de cavernă care, prin degradare progresivă, au dus la constituirea unui
humus bogat în compuşi fosfatici. Pereţii sunt în bună măsură concreţionaţi, dar majoritatea
formaţiunilor au avut, din păcate, de suferit în lungul răstimp de când peştera este vizitată de turişti.
După un pasaj mai strâmt, galeria principală ia sfârşit într-o sală ocupată în parte de blocuri prăbuşite,
din latura dreaptă a căreia se poate ajunge într-un scurt sistem de galerii superioare, astfel încât
lungimea întregii reţele subterane se ridică la 450 m.
Condiţii de vizitare. Sunt necesare numai mijloace de iluminat.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.
Bleahu şi col. (1976), L. Vălenaş şi col. (1977).
** PEŞTERA MĂGURA
(Fig. 14) Peştera Măgura (după C. Piesa, 1981)
Localizare şi căi de acces. Intrarea în Peştera Măgura se află în versantul drept al Văii
Sighiştelului (bazinul Crişului Negru), imediat în aval de canionul pe care îl formează cursul superior
al acesteia, la o altitudine de 555 m şi la 40 m diferenţă de nivel faţă de patul văii.
Din comuna Câmpeni, situată pe DN 75 (Lunca-Turda), la 7 km de oraşul Dr. Petru Groza şi
având punct de staţie pentru cursele I.T.A. din direcţiile Oradea şi Câmpeni, se ramifică un drum
accesibil mijloacelor auto pîână la ieşirea din satul Sighiştel (3 km). De aici se urcă în lungul văii
urmărindu-se o potecă marcată cu triunghi albastru, care ajunge în cele din urmă sub Vârful Ţapul.
După aproximativ 4 km apare peisajul sălbatic al canionului Văii Sighiştelului. O cărare se desprinde
din faţa acestuia spre stânga, părăsind marcajul şi urcând la început prin pădure, apoi peste o limbă de
grohotiş, dincolo de care apare intrarea în peşteră. În afara gospodăriilor din satul Sighiştel, nu există
alte posibilităţi locale de cazare.
Date istorice. Prima descriere, însoţită de o schiţă a principalelor galerii, este publicată de G.
Hazay în 1887. În anii 1921 şi 1922, peştera se numără printre obiectivele campaniilor biospeologice
întreprinse de E. Racoviţă, R. Jeannel şi P. A. Chappuis. Explorarea completă a cavităţii şi ridicarea
unui plan amănunţit sunt rezultatul cercetărilor efectuate în perioada 1956-1962 de Secţia din Cluj a
Institutului de speologie „E. Racoviţă” (C. Piesa, M. Alb, I. Viehmann), în colaborare cu M. Bleahu şi
V. Puşcariu.
Descriere. Caracterizată în primul rând prin excepţionala bogăţie şi diversitate a
concreţiunilor pe care le adăposteşte. Peştera Măgura este considerată ca una din cele mai frumoase
cavităţi subterane ale ţării. Ea este constituită dintr-o reţea labirintică de galerii lipsite de denivelări
importante şi în general uşor accesibile, a căror lungime însumează l 500 m. Deschiderea larg arcuită,
cu o înălţime de 6 m şi o lăţime de 10 m, se continuă cu o galerie spaţioasă, rectilinie, în care
formaţiunile stalagmitice îşi fac foarte curând apariţia şi care se termină în Sala Mare, după ce
depăşeşte un pilon gros de calcar. Această sală este un fel de intersecţie, care pune în evidenţă cele
două aliniamente tectonice care au direcţionat formarea golului subteran. Cel dintâi, orientat nord-sud,
este materializat în primul rând de Galeria de Intrare. Cel de al doilea, desfăşurat pe direcţia nord-estsud-vest, corespunde ramificaţiilor acesteia : spre dreapta se deschid Galena Vălului şi Galeria
Gururilor, bogat concreţionate, care iau sfârşit în Sala Minunilor; spre stânga se pătrunde pe sub bolta
joasă a Galeriei Şanţurilor pentru a răzbate într-o îmbinare de săli încăpătoare oferind de asemenea o
gamă largă de concreţiuni. Pe acelaşi aliniament se situează şi ultimul sector al peşterii, cuprinzînd Sala
Liliecilor, Sala Gururilor şi Galeria Urşilor, aceasta din urmă având în capătul său un sorb în prezent
inactiv.
Peştera Măgura ar putea fi considerată ca un aliniament fosil al drenajului subteran care
străbate în momentul de faţă Peştera Coliboaia, dar argumente care să întărească această presupunere
sunt greu de găsit în configuraţia actuală a reliefului. În depozitele de umplutură care acoperă planşeul
au fost descoperite numeroase oase aparţinând cu precădere ursului de cavernă, iar într-un diverticol al
Galeriei Urşilor se conservă urme de activitate ale acestui mare mamifer (urme de gheare şi suprafeţe
de stâncă lustruite prin frecare). Peştera adăposteşte şi o bogată faună subterană, din rândurile căreia se
remarcă prin abundenţa sa coleopterul Pholeuon leptoderum hazayi; uneori, de pildă în jurul unui

cadavru de liliac, se concentrează mii de astfel de insecte.
Condiţii de vizitare. Datorită importanţei pe care o prezintă sub raport cristalografic, biospeologic şi paleontologic, Peştera Măgura este declarată monument al naturii iar vizitarea ei nu poate
fi făcută decât cu respectarea tuturor normelor prevăzute de lege. Nu sunt necesare decât mijloace
individuale de iluminat.
Bibliografie. R. Jeannel şi E. Racoviţa (1929), M. Bleahu şi col. (1976), L. Vălenaş şi col. j
(1977).
** PEŞTERA COLIBOAIA
(Fig. 15) Peştera Coliboaia (cartare G. Halasi, P. Ermesz, G. Halasi şi D. Coloşi, 1978)
Localizare şi căi de acces. Situată la o altitudine de 560 m şi doar cu 120 m amonte de
Peştera Măgura, Peştera Coliboaia este accesibilă pe acelaşi traseu, cărarea de pe versantul drept al Văii
Sighiştelului făcând legătura între intrările celor două cavităţi.
Date istorice. Primul cercetător al cavităţii a fost A. Schmidl (1863). Este interesant cum
acest tenace explorator s-a mărginit la a semnala doar existenţa marelui portal al Peşterii Măgura, fără a
încerca să pătrundă în galeriile ei spaţioase, dar şi-a îndreptat atenţia spre o cavitate mult mai modestă,
cum este Peştera Coliboaia. De altfel, cele două peşteri vor face întotdeauna împreună obiectul
cercetărilor viitoare întreprinse de Institutul de speologie.
Descriere. Intrarea triunghiulară, de numai 2 m înălţime, străjuită de o faleză înaltă de calcar,
se deschide în vârful unei pante de grohotiş care coboară într-o sală de 15 m lăţime şi de vreo 40 m
lungime, continuată cu o galerie largă, rectilinie, vădit dezvoltată în lungul unei diaclaze directoare şi
parcursă în toată desfăşurarea ei de un curs de apă care apare dintr-un sifon impenetrabil. Alte două
puncte de sifonare complică într-o oarecare măsură traseul subteran. Pârâul curge în cea mai mare parte
printre terase de argilă şi se pierde, în funcţie de debit, fie la capătul galeriei, fie sub peretele sudic al
sălii ; el reapare definitiv la zi printr-un izbuc situat sub intrarea în peşteră. Apele pot inunda la viituri
întreg planşeul galeriei, ceea ce ne face să presupunem că ele îşi au originea într-un bazin de recepţie
mai larg, cu toate că până acum nu a fost depistată nici o pierdere organizată pe seama căreia să poată fi
pus acest drenaj subteran. Concreţiunile sunt limitate la ultima treime a galeriei, unde pereţii sunt
acoperiţi de largi scurgeri stalagmitice. Lungimea totală a peşterii este de 750 m.
Condiţii de vizitare. Deoarece este vorba de o peşteră activă, cu puncte mai deficile pe
traseu, parcurgerea întregii galerii necesită salopetă, cizme de cauciuc şi o scară speologică pentru
depăşirea celui de al doilea sifon.
Bibliografie. A. Schmidl (1863), R. Jeannel şi E. Racoviţa (1929), M. Bleahu şi S. Bordea
(1967), M. Bleahu şi col. (1976), L. Vălenaş şi col. (1977).
VALEA SIGHIŞTELULUI
Deşi nu constituie decât un scurt afluent al Crişului Negru, cu un traseu de numai 9 km,
Valea Sighiştelului adăposteşte unul dintre cele mai interesante şi mai spectaculoase complexe
carstice din Munţii Bihor. Dezvoltată în cea mai mare parte a sa în calcare, ea oferă un peisaj
neaşteptat, în care chei flancate de faleze abrupte alternează cu versanţi împăduriţi, înălţaţi pe alocuri
până la 3-400 m deasupra albiei.
Intrarea în sectorul calcaros al Văii Sighiştelului este marcată de un fel de poartă pe care o
formează coastele stâncoase ale Dealului Tibocoaia în stânga şi Faţa Pietrei în dreapta. Apoi malurile
se îndepărtează până la confluenţa cu Valea Rea unde, din stânga, avansează spre firul apei pintenul
pe care îl formează Piatra Lungă iar ceva mai departe se ridică peretele de la Căzătura Lupului, în
dreapta, valea este dominată de coastele împădurite ale Dealului Corbeasca, amonte de care, în locul
numit ,,La Strâmtură”, versanţii se apropie iarăşi, înghesuind albia între contraforturi puternice de
calcar. Următorul sector al văii are un aspect mai puţin frământat, cu doar câteva stâncării în latura
dreaptă, dar o nouă zonă de chei marchează curând confluenţa cu Pârâul Blidarului. De fapt, aspectul
de cheie se conservă de aici înainte aproape neîntrerupt, valea transformându-se pe alocuri într-un
veritabil canion, cu patul acoperit de blocuri şi de trunchiuri de lemn. Doar în două locuri râul mai
scapă puţin din chinga muntelui, cel de al doilea reprezentînd poiana din care se desprinde cărarea
spre peşterile Măgura şi Coloboaia. Apoi malurile se strâng din nou într-o tăietură atât de îngustă şi
de sălbatică, încât devine practic inaccesibilă: este canionul Văii Sighiştelului, dincolo de care se
întinde mănunchiul de vâlcele de la obârşia văii, răsfirat pe coastele de apus ale Pietrei Muncelului.
În pofida traseului său scurt, Valea Sighiştelului este un adevărat paradis speologic. Până în
anul 1977 au fost descoperite şi explorate aici nu mai puţin de 75 de peşteri şi avene, dar majoritatea
lor sunt foarte greu accesibile şi de interes turistic minor, în afară de cavităţile deja descrise, doar
Peştera Drăcoaia, situată în malul stâng geografic al văii, amonte de confluenţa cu Pârâul Blidarului,

poate fi vizitată cu mai multă uşurinţă, impresionând prin proporţiile sălii subterane care succede
portalului nu mai puţin impunător.
**** PEŞTERA URŞILOR
(Fig. 16) - Peştera Urşilor (cartare T. Rufph. Racoviţă şi V. Crăciun, 1976)
Localizare şi căi de acces. Deja reputata şi bine cunoscuta Peşteră a Urşilor se deschide în
capătul de sus al satului Chişcău (comuna Pietroasa), în versantul stâng al Văii Crăiasa (afluent al
Crişului Negru), la o altitudine absolută de 482 m. Aici, în pintenul nordic al Dealului Măgurii, cuprins
între Valea Peşterii la vest şi Valea Brusturilor la est, se află terasele suceesive ale unei foste cariere de
calcar marmurean: pe cea de a doua dintre ele se înalţă pavilionul din holul căruia se pătrunde direct în
galeriile subterane.
Satul Chişcău se găseşte la 14 km de localitatea Sudrigiu, de care este legat printr-un drum
modernizat şi la care se poate ajunge fie cu trenul (pe linia ferată Oradea-Vaşcău), fie cu autoturismul
(pe DN 76 Oradea-Deva). Satul Sudrigiu se află la 70 km de Oradea şi la 10 km de oraşul Dr. Petru
Groza, fiind deservit în ambele direcţii şi de curse I.T.A. Amenajările turistice exterioare amplasate în
preajma peşterii nu cuprind şi locuri de cazare, dar pe terasele de pe malul Văii Crăiasa se poate campa
în bune condiţii. Cele mai apropiate hoteluri se găsesc la Beiuş şi Petru Groza. De la Chişcău, prin
Pietroasa, se poate intra în traseul care duce la importanta zonă turistică a Padişului.
Date istorice. Peştera Urşilor a fost descoperită ca urmare a deschiderii artificiale a golului
subteran în urma lucrărilor de exploatare a calcarului în cariera de la Chişcău. Prima explorare
completă, întreprinsă la 20 septembrie 1975, aparţine Cercului de speologi amatori „Speodava” din
oraşul Dr. Petru Groza. O săptămîână mai târziu se decide amenajarea turistică a peşterii. Pe baza
studiilor complexe întreprinse de Institutul de speologie „E. Racoviţă” în colaborare cu Muzeul Ţării
Coşurilor din Oradea se stabilesc soluţiile cerute de această amenajare şi măsurile specifice de
protecţie, iar la 16 iulie 1980 Peştera Urşilor intră în circuitul turistic ial ţării ca cea dintâi cavitate
subterană amenajată la nivelul tehnicii mondiale.
Trebuie menţionat faptul că, înainte de descoperirea acestei peşteri, în acelaşi pinten al
Dealului Măgurii era cunoscută Huda de la Chişcău - o cavitate activă de 150 m lungime, descrisă de
A. Schmidl în 1863 şi apoi de R. Jeannel şi E. Racoviţă în 1929. Această cavitate, astăzi distrusă
aproape în întregime ca urmare a lucrărilor de exploatare a calcarului, este un element component al
aceleiaşi reţele subterane din care face parte şi Peştera Urşilor.
Descriere. Cei l 500 m de galerii ai peşterii se desfăşoară pe două niveluri principale de
carstificare, în general rectilinii şi lipsite de ramificaţii importante.
Nivelul superior, în lungime de 800 m, este amenajat în totalitatea sa şi, din această cauză,
deţine cea mai mare pondere turistică, pe deplin justificată de bogăţia, varietatea şi originalitatea
concreţiunilor pe care le adăposteşte. Din pavilionul construit la intrarea în peşteră se pătrunde într-un
tunel artificial de 12 m, care debuşează în extremitatea nordică a reţelei subterane, foarte aproape de
hornul prin care s-a realizat în momentul descoperirii sale deschiderea la zi a peşterii. Galeria care
urmează, denumită Galeria Oaselor datorită numeroaselor cranii de urs de cavernă care zac pe podea şi
care au sugerat şi numele întregii peşteri, constituie porţiunea cea mai îngustă a nivelului superior,
având în medie o lăţime de 2-3 m. În acelaşi timp, ea reprezintă şi sectorul cel mai puţin concreţionat,
ceea ce nu exclude însă prezenţa unor frumoase baldachine suspendate pe pereţi.
După un traseu de 150 m, Galeria Oaselor răzbate într-un spaţiu larg, în care bolta se ridică
brusc până la 20 m înălţime. Este punctul numit „La Intersecţie”, de unde se desprind alte două galerii
importante. Pe direcţia Galeriei Oaselor se desfăşoară în continuare spaţiul vast al Galeriei „Emil
Racoviţă”, ai cărei pereţi sunt distanţaţi la 10-15 m şi a cărei boltă se situează frecvent la peste 10 m
înălţime. Suprafeţele de calcar nud reprezintă aici o excepţie. Tavanul, pereţii şi podeaua sunt aproape
în întregime acoperite cu cele mai felurite concreţiuni, începând cu stalactitele tubulare şi terminând cu
coloanele stalagmitice. Numeroase prelingeri masive, îmbrăcând forme pe care poate chiar şi cea mai
fertilă imaginaţie nu ar fi reuşit să le întruchipeze, se înşiruie de-a lungul a peste 200 m. Planşeul este,
La rândul lui, un covor sclipitor de calcit, în cutele căruia s-au format bazine şi lacuri cu apă cristalină.
Cea de a doua galerie, care se deschide în partea dreaptă a „Intersecţiei” şi al cărei traseu este
paralel cu cel al Galeriei Oaselor, îşi datorează numele unor formaţiuni neobişnuite. Este vorba de o
puzderie de stalagmite de un alb strălucitor, pe flancurile cărora calcitul s-a depus în prelingeri
neregulate, ca ceara scursă sub flacăra unei lumânări, iar denumirea dată acestei părţi a peşterii este firesc - aceea de Galeria Lumânărilor. Putem spune fără riscul de a greşi că farmecul insolit şi atât de
caracteristic al lumii subpământene ajunge aici aproape la paroxism. La capătul acestei galerii, poteca
turistică îşi face cu greu loc prin desimea concreţiunilor şi, prelungită cu un al doilea tunel artificial,
lung de 16 m, răzbate în cele din urmă la suprafaţă, încheind astfel traseul vizitabil al peşterii. Nivelul
inferior este declarat rezervaţie ştiinţifică şi, în consecinţă, nu este deschis publicului. El reprezintă

actualul drenaj al cursului subteran de apă care a dat naştere întregii reţele carstice şi care îşi are
originea în infiltraţiile din cursul superior al Văii Brusturilor, reapărând la zi, în funcţie de debit, fie
prin Huda de la Chişcău, fie prin cîteva izvoare aflate în malul Văii Crăiasa. Se înţelege astfel că între
nivelul inferior al Peşterii Urşilor şi Huda de la Chişcău există o legătură directă, pe care spaţiile
subterane prea strâmte o fac însă impenetrabilă pentru om.
Galeria Inferioară se desfăşoară pe o lungime de 700 m în continuarea Galeriei „Emil
Racoviţă”, dar cu 17 m mai jos faţă de aceasta. Formaţiunile stalagmitice sunt mult mai rare şi se
rezumă la câteva masive de proporţii impunătoare, în schimb, terasele aluvionare de pe malurile
cursului de apă conservă numeroase vestigii ale prezenţei şi activităţii ursului de cavernă, în deosebi
sub formă de culcuşuri şi de amprente de gheare. Printre aceste vestigii se înscrie, cu caracter de unicat
pentru întreg carstul românesc, un schelet aproape complet de urs, ale cărui piese componente au rămas
în conexiune anatomică, adică în poziţia lor naturală unele faţă de altele.
Condiţii de vizitare. Aşa cum s-a amintit, peştera se bucură de o amenajare turistică modernă,
cuprinzând o cale de circulaţie betonată şi iluminare elctrică, astfel încât vizitarea ei nu necesită absolut
nici un echipament. Lungimea totală a traseului subteran este de 850 m, parcurgerea acestuia
necesitând în medie 45 minute. Temperatura din peşteră este de ordinul a 10°C. Vizita se desfăşoară în
grupuri organizate, sub conducerea ghizilor care fac parte din personalul de deservire a punctului
turistic şi care furnizează toate explicaţiile necesare. Programul de funcţionare începe zilnic la ora 9 şi
se termină la ora 18. În pavilionul de la intrarea în peşteră este amenajată o colecţie de exponate care
ilustrează principalele informaţii referitoare la acest obiectiv. Ansamblul amenajărilor exterioare
asigură serviciile curente dintr-un punct turistic (loc de parcare, bar, vânzare de obiecte artizanale etc.).
Tariful de vizitare este de 15 lei/ persoană.
Bibliografie. L. Valenaş şi col. (1977), T. Rusu şi Gh. Racoviţă (1981)
* PEŞTERA DE LA FERICE
(Fig. 17) Peştera de la Ferice (după M. Bleahu şi col., 1976)
Localizare şi căi de acces. Denumirea acestei cunoscute peşteri turistice este nemijlocit legată
de amplasamentul său, ea aflându-se în versantul vestic al Măgurii Ferice, la capătul de sus al satului cu
acelaşi nume. Această localitate este accesibilă cu mijloace auto de la DN 76 fie din comuna
Drăgăneşti, prin satul Sebiş şi comuna Bunteşti (12 km), fie din Sudrigiu, urmând mai întâi şoseaua
asfaltată spre Pietroasa (drumul de acces la Peştera Urşilor de la Chişcău) şi apoi, după 4 km, derivaţia
care se desface la stânga spre aceeaşi comună Bunteşti (11 km). La ieşirea din satul Ferice se află o
moară, dincolo de care, suspendată cu vreo 20 m în versantul stâng al Văii lui Vătăşoiu (410 m
altitudine), apare gura joasă a peşterii şi, imediat în amonte, mai multe izvoare reprezentând resurgenţa
drenajului subteran care va fi reîntâlnit în interiorul cavităţii. Posibilităţile nesigure de cazare în sat şi
lipsa unor trasee care să permită continuarea itinerarului fac ca vizitarea Peşterii de la Ferice să fie mai
comodă dacă ea este inclusă ca derivaţie într-un program având ca obiectiv principal Peştera Meziadului, Peştera Urşilor de la Chişcău sau carstul din Padiş.
Date istorice. Cunoscută de turişti încă din secolul trecut - şi, desigur, de mult mai multă
vreme de către localnici -, Peştera de la Ferice a fost descrisă iniţial de A. Schmidl în 1863. Datorită
importanţei faunei sale cavernicole deja semnalată de entomologi (E. Bokor, 1921), ea face obiectul
unor cercetări biospeologice întreprinse în 1922 de P. A. Chappuis, R. Jeannel şi E. Racoviţă. În sfârşit,
M. Bleahu şi C. Lascu aduc în 1972 completări privind cartografia cavităţii.
Descriere. Peştera de la Ferice este o cavitate activă, resurgenţa, alcătuită dintr-o galerie
sinuoasă, a cărei lungime însumează 260 m şi a cărei secţiune se menţine aproape tot timpul la
dimensiuni mari (8 m lăţime şi 9 m înălţime). Această galerie este la început seacă, având planşeul
acoperit cu argilă şi bolovani, dar la aproximativ 90 m de la intrare se ajunge la cursul subteran de apă,
care străbate peştera pe un sector limitat, de vreo 60 m lungime, unde înaintarea devine mai
anevoioasă, în cea de a doua jumătate a sa galeria este din nou seacă şi se termină cu o aglomerare de
blocuri prăbuşite. Elementul cel mai interesant al peşterii îl constituie dezvoltarea nivelurilor de
coroziune – brâie lungi de rocă modelate mai mult sau mai puţin simetric pe cei doi pereţi ai galeriei şi
care materializează adâncirea treptată, în decursul unor lungi perioade de timp, a albiei de calcar a
pârâului subteran.
Condiţii de vizitare. Sunt necesare mijloace de iluminat şi cizme de cauciuc.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.
Bleahu şi col. (1976), L. Vălenaş şi col. (1977).
CHEILE SOMEŞULUI CALD
Avându-şi obârşia într-o regiune prin excelenţă calcaroasă, Someşul Cald a dat naştere

imediat după constituirea sa într-un curs de apă organizat, unuia dintre cele mai interesante şi mai
spectaculoase complexe carstice din Munţii Apuseni. Pe o distanţă de numai 3 km se concentrează
aproape întreaga gamă de forme legate de evoluţia rocilor carbonatate. Ponoare, izbucuri, doline,
avene, peşteri active sau fosile şi, îndeosebi, un canion de o sălbăticie rar întâlnită se înmănunchează
aici într-un veritabil manual de speologie, pe care natura l-a scris în calcare folosind în loc de pană
unealta modelatoare a apei.
Există două căi importante de acces spre acest reputat complex carstic. Prima dintre ele
înlesneşte apropierea cu mijloace auto, pornind din oraşul Huedin (DN 1) pe ruta Călăţea-MârgăuRăchiţele-Ic Ponor (49 km). La Ic Ponor şoseaua se bifurcă, ramura sa din dreapta urmând valea
Someşului Cald pe o distanţă de încă 9 km. La câteva zeci de metri de capătul drumului, valea este
intersectată de marcajul traseului turistic care formează circuitul cheilor Someşului Cald.
Cea de a doua cale de acces stă la îndemâna turiştilor care preferă drumeţia pe cărările
muntelui şi este reprezentată de două derivaţii care se desprind din traseul Stâna de Vale-Padiş, pe de
o parte la Piatra Arsă (dinspre Stâna de Vale), iar pe de alta în Poiana Vărăşoaia (dinspre Padiş).
Întreg circuitul Someşului Cald (marcat cu punct roşu) este descris cu lux de amănunte în lucrările
turistice, astfel încât nu vom reţine aici decât elementele de interes speologic.
Cu apele abia adunate din pâlcul de izvoare de sub Măgura Vânătă, Someşul Cald îşi şi
începe aventura sa subterană, în peretele de calcar din malul stâng al văii, o deschidere largă dar
joasă absoarbe cu totul trupul încă firav al Pârâului Rădeasa - primul nume sub care îşi începe
existenţa vigurosul râu de mai târziu. Drumul pe sub bolţile înecate de piatră - încă prea strâmt pentru
a putea fi urmat şi de om - se termină însă curând, căci aceleaşi ape răzbat din nou la zi după numai
70 m, formând Izbucul de la Rădeasa. O foarte scurtă secvenţă de curgere sub cerul liber, presărată
cu marmite adânci, precede cel de al doilea act al aventurii subterane. Mult mai amplu şi mai
spectacular, acesta reprezintă o străpungere hidrologică de mari proporţii, al cărei nume cu rezonanţe
medievale este bine cunoscut de turişti : Cetatea Rădesei. Importanţa sa deosebita justifică o descriere
aparte, mai amănunţită. Ieşirea din Cetatea Rădesei înseamnă o neobişnuită şi prelungă îngemănare
între relieful subteran şi cel al văii de suprafaţă, deoarece apa curge prin fundul unui canion atât de
adânc şi de îngust încât numai lipsa bolţii ne împiedică să-l adăugăm peşterii propriu-zise. După vreo
50 m, cingătoarea de piatră se frânge dintr-o dată şi râul răzbate în spaţiul larg şi luminos din Poiana
Rădesei.
Răgazul este şi de data aceasta scurt. Primind sprijin de la mai mulţi afluenţi şi având de acum o
identitate constituită, Someşul Cald se avântă într-o nouă confruntare cu muntele, în trupul căruia a
ferăstruit un nou canion, mult mai lung decât cel dintâi dar nu mai puţin impresionant. Râul curge
încleştat între pereţi verticali, pe alocuri de 100 m - 150 m înălţime, în lungul cărora se amestecă întrun peisaj haotic stânci golaşe şi tancuri ascuţite de calcar, pâlcuri de copaci agăţaţi de piatră şi limbi
de grohotiş prăbuşite în adâncuri. Jos, nicicând luminat de razele soarelui, patul de rocă al apei
vădeşte o stranie culoare sângerie, care amplifică senzaţia puternică de rană adâncă despicată în
carnea albă a muntelui. Sus, dincolo de muchia versantului stâng, abruptul prelung al Cuciulatei stă
ca o mărturie a istoriei învolburate care s-a scurs vreme de milioane de ani peste aceste locuri. În cele
din urmă, parcă obosit după încordarea aproape dureroasă la care a fost supus, peisajul îşi îndulceşte
trăsăturile. Pădurea înveleşte în desimea ei valea care se deschide tot mai mult iar râul, curgând deacum între maluri joase de prundiş, îşi poartă spre alte plaiuri vestea izbânzii sale asupra scutului de
piatră pe care muntele a încercat zadarnic să i-l ridice în cale.
*** CETATEA RĂDESEI
(Fig. 18 - Cetatea Rădesei după M. Bleahu şi col, 1976)
Căi de acces. Dacă intrarea în circuitul Someşului Cald se face din şoseaua care vine de la Ic
Ponor, drumul până la Cetatea Rădesei va fi continuat pe deasupra versantului stâng al canionului.
Poteca marcată urcă la început abrupt prin pădure, trece prin faţa Peşterii de la Honu (lipsită de interes
turistic), depăşeşte în suişuri şi coborâşuri repetate întreaga desfăşurare a cheilor şi, după ce traversează
Valea Alunului Mic, coboară în Poiana Rădesei. De aici se urcă din nou pieptiş până deasupra
canionului Rădesei şi, după câteva sute de metri, se coboară în cele din urmă pe o pantă rapidă de
grohotiş până la intrarea în peşteră. Lungimea totală a acestei variante de acces este de aproximativ 4
km. Dacă se intenţionează ca vizitarea obiectivului să se facă pornindu-se din traseul Stâna de Vale Padiş (marcaj bandă roşie), este recomandabil ca acesta să fie părăsit pentru realizarea circuitului în
Poiana Vărăşoaia, indiferent de direcţia diin care se vine. Din mijlocul poienii se desprinde spre nord
marcajul punct roşu care intră în circuitul Someşului. El urcă uşor până în cumpăna de ape care
mărgineşte bazinul Someşului, coboară apoi spre izvoarele acestuia, urmează curba de nivel pe
versantul drept al Pârâului Rădesei şi, după aproximativ l km de la Vărăşoaia, ajunge la firul apei, în
faţa peşterii. Cea mai apropiată bază de cazare o constituie cabana turistică Padiş, dar se poate înnopta

şi la cantonul silvic de la Ic Ponor.
Date istorice. Literatura pentru turism atrage atenţia asupra valorii pe care o prezintă Cetatea
Rădesei prin descrierea publicată în 1903 de J. Czaran. E Racoviţă şi R. Jeannel remarcă la rândul lor
importanţa complexului carstic de la izvoarele Someşului Cald, pe care îl vizitează în 1921. Harta
peşterii nu este publicată însă decât în 1976, sub semnătura lui M. Bloahu.
Descriere. Intrarea amonte în Cetatea Rădesei o înfăţişează sub forma unui grandios portal,
ale cărui contururi neobişnuite au făcut să ţăcăne declanşatorul multor aparate fotografice. Măsurând
15 m în înălţime şi 7 m în lăţime, impunătoarea deschidere decupează în stâncă un oval de o
regularitate aproape geometrică dar tăiat în partea de sus de discontinuitatea unei feţe de strat
orizontală. Peştera propriu-zisă, a cărei lungime însumează 260 m, cuprinde spaţii subterane
neverosimil de mari în comparaţie cu forţa pinului care le-a excavat. Doar timpul, măsurat în sute de
mii de ani, este cel care poate lămuri această discrepanţă. La mai puţin de 15 m dincolo de portal,
galeria se lărgeşte într-o primă sală de până la 30 m lăţime, în mijlocul căreia torentul curge în patul
său de rocă, frământat de praguri şi de repezişuri. Un pinten de calcar ce proeminează din peretele
stâng îngustează puţin locul dar, în scurt timp, după o arcadă rotunjită în boltă, golul subteran se
amplifică din nou, imens, ca într-o lume de giganţi. Patru hornuri perforate în tavan lasă să se cearnă
lumina zilei şi în penumbra care subţiază întunericul marginile sălii par şi mai îndepărtate. Drumul
subteran al pârâului continuă printr-un coridor întunecat, înţesat de buşteni aduşi de viituri, apoi lumina
se insinuează din nou, printr-o a cincea fereastră, larg deschisă în peretele din stânga. Ea se află la
numai câteva zeci de metri de ieşirea din peşteră, acolo unde bolta se frânge în verticala falezei de
calcar dar pereţii continuă să încătuşeze scurgerea apelor, formând canionul care ia sfârşit abia în
Poiana Rădesei.
Condiţii de vizitare. Se recomandă cizmele de cauciuc şi mijloacele de iluminat, deoarece
lumina care pătrunde prin deschiderile naturale ale peşterii nu este suficientă pentru ca traversarea
acesteia să se facă în siguranţă, în mod obişnuit, depăşirea punctelor mai dificile este înlesnită de punţi
şi scări de lemn, dar acestea se deteriorează repede şi de multe ori lipsesc cu totul.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.
Bleahu şi col. (1976), L. Vălenaş şi col. (1977).
* PEŞTERA ZMEILOR DE LA ONCEASA
(Fig. 19) Peştera Zmeilor de la Onceasa (după R. Jeannel i şi E. Racoviţă, 1929)
Sinonimii. Huda Oncesei.
Localizare şi căi de acces. Peştera Zmeilor de la Onceasa se deschide la o altitudine de l 320
m, în versantul drept al Văii Ponorului, la 4,5 km amonte de confluenţa acesteia cu Someşul Cald.
Există numeroase variante care conduc la peşteră, m funcţie de zona din care se pleacă.
Drumul carosabil cel mai apropiat este cel de pe valea Someşului, care se urmează de la Huedin pe
itinerarul deja precizat pentru vizitarea cheilor şi Cetăţii Rădesei. La 2 km amonte de Ic Ponor se
desprinde, prin dreapta, drumul forestier de pe Valea Ponorului, pe care se poate ajunge cu maşina până
în dreptul peşterii. Aceasta se află însă aproape de buza versantului, la picioarele unei faleze
calcaroase, astfel încât rămâne de urcat prin pădure flancul abrupt al văii, de preferinţă în tovărăşia
unui ghid care să cunoască amplasamentul exact al intrării. Din păienjenişul de marcaje turistice care
străbat în toate direcţiile masivul Bihorului, cel puţin două prezintă interes pentru vizitarea Peşterii
Zmeilor. Ele au ca punct comun Poiana Oncesei, situată pe traseul Vlădeasa-Piatra Tâlharului - Ic
Ponor (marcaj bandă albastră), dar la care se poate ajunge şi prin traseul Stâna de Vale-Padiş (marcaj
bandă roşie), folosind derivaţia din Şaua Cumpănăţelu (marcaj cruce roşie). Distanţele sunt în general
mari: 20,5 km de la Cabana Vlădeasa, 17 km de la Stâna de Vale şi tot atât de la Cabana Padiş, 7,5 km
de la Ic Ponor şi 4 km de la Runcul Ars, din Valea Someşului Cald. Traseul care conduce din Poiana
Oncesei până la peşteră este marcat tot cu cruce roşie (prelungindu-1 de fapt pe cel oare vine din Şaua
Cumpănăţelu) şi însumează 3 km. Din capătul vestic ai poienii se urcă mai întâi uşor prin pădure, apoi
se coboară domol prin câteva luminişuri până la buza versantului Văii Ponorului. Aici panta se
accentuează puternic în lungul unui grohotiş ce flanchează peretele la baza căruia se află peştera.
Marcajul traversează versantul pe sub acest perete şi se opreşte în cele din urmă în faţa intrării.
Date istorice. După publicarea primei descrieri de către E. A. Bielz în 1852, Peştera Zmeilor
devine curând cunoscută, îndeosebi pentru faptul că ea constituie un veritabil cimitir de urşi de cavernă.
Neobositul explorator care a fost A. Schmidl îi detaliază descrierea, însoţind-o de un plan care a rămas
practic singurul utilizat până în zilele noastre. R. Jeannel şi E. Racoviţă vizitează această peşteră în
august 1921, insistând în cercetările lor asupra faunei cavernicole dar efectuând şi observaţii
interesante asupra evoluţiei cavităţii.
Descriere. Intrarea care se cască la picioarele peretelui calcaros este de formă aproximativ
triunghiulară, cu baza de 7,6 m şi înălţimea de 3,8 m. Ea este urmată de o galerie lungă de 67 m, prin

care se coboară în pantă accentuată, peste dărâmături, până în Sala Domului. Aceasta este un spaţiu de
dimensiuni considerabile, a cărei lăţime maximă atinge 38 m şi a cărei boltă se ridică la 26 m. În partea
opusă intrării se află un larg diverticol, cu pereţii concreţionaţi şi cu planşeul răscolit de nenumăratele
săpături făcute pentru a se scoate osemintele de urs. În partea dreaptă, peştera continuă printr-o galerie
largă, orizontală, frumos concreţionată mai ales în a doua sa jumătate. Cea mai interesantă formaţiune o
constituie un planşeu stalagmitic suspendat în peretele stâng - martor al unor trecute faze de colmatare
şi reactivare a golului subteran. Lungimea totală a cavităţii este de 310 m.
Condiţii de vizitare. Cum peştera nu ridică nici o problemă de ordin tehnic, nu sunt necesare
decât mijloace individuale de iluminat.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.
Dleahu şi col. (1976), L. Vălenaş şi col. (1977).
BAZINUL ENDOREIC PADIŞ - CETĂŢILE PONORULUI
Multe din superlativele carstului din Munţii Apuseni sunt concentrate în inima Bihorului, pe o
arie de numai 36 km2, în ceea ce alcătuieşte bazinul închis Padiş - Cetăţile Ponorului. Noţiunea de
bazin închis este corectă numai din punct de vedere morfologic, deoarece întreaga zonă este
înconjurată de culmi ce se ridică la l 200-l 400 m altitudine şi pe care nu le ferăstruieşte nici o vale de
suprafaţă ; toate apele cuprinse în acest perimetru prin excelentă carstic îşi găsesc foarte repede căi
de curgere subpământeană şi, după trasee mai lungi sau mai scurte, mai simple sau mai complicate, se
concentrează în puternica resurgenţă care este Izbucul Galbenii. Aşa stând lucrurile, bazinul Padiş
este tributar din punct de vedere hidrografic Crişului Negru. Este greu, daca nu aproape imposibil, să
ne imaginăm forme ale reliefului carstic - fie el de suprafaţă sau subteran - care să nu fie reprezentate
în extraordinarul inventar speologic al Padişului. Câmpuri de lapiezuri, doline, lacuri, văi şi
depresiuni carstice, ponoare, peşteri, avene, gheţari subterani şi, printre acestea, unicate de mare
valoare turistică formează împreună un veritabil muzeu, aflat la îndemâna celor dornici sâ-şi
sporească puterea de înţelegere şi, prin aceasta, să se apropie mai mult de natură. Centrul de greutate
al acestei inedite regiuni carstice îl constituie platoul Padiş, numit însă şi Şesul Padişului, în pofida
celor l 200 m altitudine la care se află. Numele acesta nu este însă deloc impropriu, deoarece Padişul
este într-adevăr un „şes de munte”, o depresiune întinsă, cu fundul netezit prin depunere de pietrişuri.
Nenumărate doline şi ponoare se cască pe întinderea care parcă sfidează relieful abrupt al culmilor
înconjurătoare şi toate pâraiele care apucă să-şi strângă apele de pe coastele sudice ale Măgurii
Vinete se văd repede înghiţite de gurile veşnic însetate ale muntelui. Multe din aceste pâraie îşi croiesc
drum din nou către lumină într-un loc căruia i se spune, în mod aparent ciudat, Izbucul Ponor.
Aparent numai, pentru că este într-adevăr vorba de un izbuc, în cel mai strict înţeles al termenului, dar
care alimentează sorburile aflate la capătul opus al unei depresiuni carstice – Râul Ponor - ce
întruneşte multe din atributele definitorii ale unei polii. Cea de a doua secvenţă de curgere hipogee
aduce apoi apele în acea „coloană vertebrală” a hidrografiei carstice a Padişului care este râul
subteran din Cetăţile Ponorului şi care le scoate la zi, de data aceasta în mod definitiv, prin Izbucul
Galbenii. La sud-est de Rîtul Ponor, cuprins în îmbrăţişarea a două pâraie confluente - Izvorul
Ursului şi Valea Seacă - se află un platou restrâns, un colţ de natură autentică şi atât de pură în
sălbăticia ei încât le-a sugerat speologilor o denumire de o plasticitate sugestivă : Lumea Pierdută.
Două mari avene - Avenul Negru şi Avenul Gemănata - se deschid ca două ferestre asupra
adâncurilor şi mai puţin ştiute ale acestei lumi cu adevărat pline de necunoscut. Aici, la peste 100 m
sub patul de cetină al pădurii, apele repetă ca pe o copie de indigo dar la o scară ceva mai mică
aventura subterană a pâraielor din Şesul Padişului. Venite îndeosebi din Valea Seacă şi trecând o
clipă pe sub verticalele prăbuşite ale celor două avene, ele reapar în Izvorul Rece, în malul stâng al
văii Izvorul Ursului. Albia acesteia nu le oferă decât o vremelnică găzduire, căci ea se termină curând
în faţa gurii largi a Ponorului de la Căput, de unde bolţile întunecate le înghit din nou, până la marea
arteră hidrografică a Cetăţilor Ponorului şi, mai departe, până la Izbucul Galbenii.
În sfîrşit, în partea apuseană a bazinului endoreic Padiş se găseşte o mică dar extrem de
interesantă depresiune închisă, cunoscută sub numele de Groapa de la Barsa. Ea adăposteşte cel mai
mare sistem carstic al Munţilor Bihor şi al treilea din România, desfăşurat pe o lungime totală de 10
879 m: este sistemul Zăpodie, definit astfel din 1974, cînd a fost realizată joncţiunea dintre Peştera de
la Zăpodie şi Peştera Neagră. Alături de aceasta - şi, de altfel, într-o foarte probabilă legătură
genetică - se găseşte Gheţarul de la Barsa, cel de al doilea obiectiv major din perimetrul bazinului. Cu
asemenea puncte de atracţie speologică şi cu un peisaj de o rară originalitate, Padişul reprezintă pe
drept cuvânt epicentrul turistic al Munţilor Apuseni, un nod crucial în care îşi dau întâlnire cele mai
importante căi de acces şi de unde se desprind numeroase alte trasee marcate. Sunt două drumuri
carosabile care duc la Padiş. Primul porneşte din oraşul Huedin şi urmează itinerarul Călata-

Mărgău-Răchiţele-Ic Ponor-Padiş, însumând 60 km. Al doilea porneşte din comuna Sudrigiu, care
constituie punctul de plecare şi spre Peştera Urşilor de la Chişcău; el cuprinde 12 km de şosea
asfaltată până în comuna Pietroasa, apoi alţi 16 km de drum forestier care urmăreşte Crişul Pietros şi
Valea Bulzului până sub Piatra Bulzului, de unde urcă în serpentine spre Şaua Bălăleasa şi
traversează în final tot Şesul Padişului. Întregul traseu între Pietroasa şi Padiş este marcat cu cruce
albastră şi poate fi străbătut şi pe jos, într-un răstimp de aproximativ 6 ore. Există, de asemenea, o
serie întreagă de alte poteci marcate care converg spre Padiş şi a căror descriere amănunţită poate fi
găsită în excelentul ghid al lui M. Bleahu şi S. Bordea (1967, 1971) : de la Stâna de Vale - marcaj
bandă roşie, distanţa 20 km; de la Cabana Scărişoara - marcaj bandă albastră, distanţa 20 km; de la
Arieşeni - marcaj triunghi roşu, distanţa 16 km ; de la Băiţa-sat, trecând pe la Groapa Ruginoasă marcaj bandă roşie, distanţa 24 km; de la Cabana Vlădeasa prin Valea Someşului - marcaj bandă
albastră, distanţa 37 km ; din Valea Uraganului, de la Ciripa, prin Şaua Cumpănăţelu - marcaj
triunghi roşu şi bandă roşie - distanţa 22 km. În pofida interesului turistic cu totul deosebit pe care îl
prezintă zona Padişului, a acestei multitudini de trasee care converg spre ea şi, implicit, a numărului
considerabil de turişti care se perindă anual, posibilităţile de cazare sunt total nesatisfăcătoare. Există
doar o singură cabană, cu o capacitate de 34 locuri şi cu bufet, iar în sezonul de vară o tabără
organizată de Biroul de Turism pentru Tineret, în aceste condiţii, împrejurimile cabanei sunt deseori
împânzite de corturi şi, cum nu toţi turiştii ştiu să respecte regulile etice ale drumeţiei montane,
peisajul este supus unei degradări progresive. Pentru toate obiectivele speologice din cuprinsul
bazinului Padiş-Cetăţile Ponorului care vor fi descrise în continuare, căile de acces vor avea ca punct
principal de plecare Cabana Padiş.
*** CETĂŢILE PONORULUI
(Fig. 20) - Cetăţile Ponorului (cartare I. Viehmann şi col., 1978)
Localizare şi căi de acces. Considerate într-o justificată unanimitate ca cel mai grandios
fenomen carstic al României, Cetăţile Ponorului reprezintă, evident, şi obiectivul de maxim interes din
zona Padişului. Ele se găsesc în partea de sud a bazinului, la capătul Văii Cetăţilor care îşi organizează
cursul din izvoarele ce apar în Poiana Bălăleasa. Traseul turistic în circuit care conduce de la Cabana
Padiş la Cetăţile Ponorului şi înapoi este marcat cu punct albastru şi însumează 12 km, dintre care 5,5
km reprezintă distanţa la dus. El ajunge mai întâi în Pârâul Brădeţanului, trece la mică depărtare de
Izbucul Ponor (pentru vizitarea căruia există o derivaţie cu marcaj dublu), traversează Poiana Ponor şi
răzbate apoi în versantul stâng al Văii Cetiţilor, în zona centrală a complexului pe care îl formează
Cetăţile Ponorului. Acest marcaj intersectează drumul forestier spre Valea Seacă, care se desprinde în
Şaua Bălăleasa din drumul Bulz-Padiş şi care constituie o a doua variantă de apropiere, de data aceasta
accesibilă şi cu mijloace auto.
Date istorice. Ca în cazul multor altor peşteri larg deschise spre exterior, dimensiunile de
excepţie ale Cetăţilor Ponorului exclud o dată anume a descoperirii lor, ele trebuind fără îndoială să fie
cunoscute de oamenii Ţării Moţilor încă de foarte multă vreme. Istoria lor consemnează doar prima
citare în literatură, făcută de Nagy Sandor în 1886. J. Czaran le popularizează apoi existenţa în ghidul
turistic pe care îl publică în 1903 iar după vizita pe care o întreprinde, în 1921, reputatul geograf
francez Em. de Martonne le subliniază originalitatea, comparându-le cu vestitul complex carstic de la
Skocjan, din Iugoslavia. Prima explorare a cursului subteran de apă este întreprinsă pe o lungime de
200 m în 1927, de P. A. Chappuis, R. Jeannel, V. Puşcariu şi A. Wmkler. Eforturile de a avansa în
lungul galeriei active sunt reluate în 1949 de Institutul de speologie din Cluj (M Şerban, D. Coman, I.
Viehmann) şi continuate până în 1957 când, în colaborare cu o echipă de alpinişti condusă de Emilian
Criştea, este atins sifonul terminal, la l 700 m de la intrare, în anii următori. Cetăţile Ponorului sunt
teatrul mai multor expediţii organizate de speologi din ţară şi de peste hotare (Franţa, Elveţia. Polonia,
Cehoslovacia), dar „punctul terminus” rezistă şi nici chiar incredibila escaladă a unui perete de 110 m
înălţime întreprinsă în 1972 de alpiniştii de la A. S. Armata din Braşov nu permite depăşirea laculuisifon. Prima cartare completă a cursului subteran este realizată în 1971 de o expediţie mixtă românofranceză. pentru ca, în 1979-1977, Cercul „Speodava” din oraşul Dr. Petru Groza să stabilească la 3
800 m lungimea totală a peşterii.
Descriere. Numele de „Cetăţi ale Ponorului” răspunde în primul rând la ceea ce s-ar putea
considera ca fiind sectorul de suprafaţă al acestui grandios fenomen carstic. Este vorba de un ansamblu
de trei mari circuri calcaroase, denumite în mod frecvent, dar nu întru totul adecvat, „doline”, dintre
care cel central reprezintă închiderea în fund de sac a Văii Cetăţilor. Albia acesteia, transformată întrun haos de blocuri enorme de piatră, ia sfârşit la picioarele unui perete de peste 100 m înălţime, în care
se decupează poate cea mai extraordinară formă din geometria atât de variată a carstului românesc:
portalul Cetăţilor Ponorului. În faţa celor 70 m la care se ridică ogiva acestei deschideri spre întunecimi
cu adevărat hadesiene, omul trăieşte senzaţia copleşitoare a măreţiei naturii şi a propriei sale neputinţe

atunci când nu se află la adăpostul puterii ocrotitoare a civilizaţiei pe care el însuşi a creat-o.
Imediat după portal, în dreapta, o pantă abruptă urcă până în fundul celui de-al doilea circ, ai
cărui pereţi perfect circulari străjuiesc o incintă complet închisă, cu un diametru la gură de aproximativ
70 m. Coroanele întunecate ale brazilor împrejmuiesc deasupra capului o roată de cer care, de aici, din
adâncul giganticei fântâni de piatră, rămâne singurul simbol al nemărginirii spaţiului, în latura din
stânga, o spărtură răspunde în bolta galeriei care prelungeşte sub pământ sălbatica albie a Văii
Cetăţilor. Scurgerea acesteia se îngemănează sub portal cu un puternic izbuc care ţâşneşte din peretele
stâng şi care aduce pentru o fărâmă de timp la lumină apele înghiţite de întuneric prin ponorul de la
Căput. Cel de al treilea circ, de altfel şi cel mai mare, este despărţit de depresiunea centrală ce închide
Valea Cetăţilor printr-o înşeuare exploatată şi de marcajul care îi ghidează pe turişti în această lume
ciclopeană. De formă vag triunghiulară, cu latura măsurând până la 300 m, ultima verigă a triadei de
genuni îşi avântă pe verticale de peste 200 m zidurile sale împietrite. O singură ruptură, un fel de scoc
de grohotiş, se află pe faţa opusă înşeuării şi îngăduie vizitatorilor să răzbată în urcuş pieptiş şi obositor
până deasupra Cetăţilor, în latura din dreapta, la picioarele peretelui vestic, se deschide o a doua gură
de peşteră, neînsemnată în comparaţie cu imensitatea marelui portal dar de dimensiuni totuşi
apreciabile. De aici începe o galerie lungă de 110 m, care coboară în pantă rapidă spre cursul de apă şi
care constituie calea cea mai uşoară de pătrundere în sectorul subteran al Cetăţilor Ponorului. Acest
sector începe de fapt din dreptul portalului şi este format dintr-o galerie vastă, lată de până la 10 m şi cu
bolta înălţată până la 20 sau chiar 70 m. Pe cei l 700 m ai săi, cursul subteran formează nu mai puţin de
14 lacuri şi numeroase cascade, a căror depăşire implică dificultăţi tehnice ce întrec cu mult nivelul
unei vizite turistice, făcând din parcurgerea integrală a peşterii una din cele mai pretenţioase ture
speologice. Prima sa porţiune este, totuşi, mai uşor accesibilă şi poate fi vizitată fără riscuri deosebite
până în Sala Taberei, pe o lungime de 450 m. Dincolo de aceasta, o cascadă de 8 m obligă deja la
folosirea mijloacelor specifice explorărilor subterane. În decorul sumbru al apelor înspumate peste
blocuri prăbuşite şi al pereţilor golaşi de stîncă lucie, impresia stranie creată de ambianţa neobişnuită a
peşterii este amplificată de lumina care se cerne din tăriile bolţii în locul unde aceasta este străpunsă de
fereastra ce răspunde în circul din dreapta. Fenomenul nu este un lucru întru totul neobişnuit.
Neobişnuit este însă izbucul subteran care apare în peretele din dreapta şi care devarsă direct în cursul
subteran al Cetăţilor apele înghiţite de sorburile din Poiana Ponor. A fost nevoie de complexitatea
scurgerilor subpământene ale Padişului pentru a putea întâlni un asemenea unicat hidrologic, deoarece
noţiunea însăşi de izbuc se leagă nu de începutul, ci de sfârşitul drenajelor subterane.
Condiţii de vizitare. Cetăţile Ponorului sunt declarate monument al naturii, fără să existe însă
restricţii de acces. Vizitarea celor trei circuri calcaroase constituie o tură spectaculoasă, puţin
obositoare, dar care nu necesită decât echipamentul obişnuit pentru turismul montan. Parcurgerea
cursului subteran al Cetăţilor până în Sala Taberei necesită însă salopetă, cască, cizme de cauciuc şi
mijloace de iluminat. Este recomandabil ca intrarea în peşteră să se facă prin galeria care se deschide în
circul din stânga şi numai atunci când debitul apei este suficient de mic. De altfel, în perioadele de
viituri sau în urma unor averse, traseul subteran devine practic inaccesibil.
Bibliografie. B. Bleahu şi M. Şerban (1959), M. Bleahu şi col. (1976), L. Vălenaş şi col.
(1977).
** GHEŢARUL DE LA FOCUL VIU
(Fig. 21) Gheţarul de la Focul Viu (după M. Bleahu şi col., 1976)
Localizare şi căi de acces. Peştera se deschide la o altitudine de l 165 m, pe culmea care
separă spre sud Groapa de la Barsa de bazinul morfologic al Văii Galbenei. Principalul punct de reper
îl constituie stâncăriile Pietrei Galbenei, faţă de care intrarea în peşteră se află la numai 550 m, spre
nord-vest. Principalul traseu care conduce de la Cabana Padiş la acest obiectiv este marcajul cu punct
galben al aşa-numitului circuit al Văii Galbenei. De fapt, acest marcaj trebuie urmărit în sens invers,
deoarece peştera e situată pe bucla de întoarcere spre cabană a circuitului, la o distanţă de 5 km de baza
turistică a Padişului. Accesul cu mijloace auto este posibil pe drumul forestier Bălăleasa-Valea Seacă,
pe care marcajul turistic îl intersectează cu puţin înainte de cantonul silvic din Valea Cetăţilor. De aici
mai sunt de străbătut cu piciorul 1,5 km până la peşteră, urmând de preferinţă marcajul bandă roşie al
traseului Băiţa-Valea Seacă-Padiş, care însoţeşte o parte din drum marcajul punct galben al circuitului,
deoarece acesta din urmă face un ocol până în vârful Pietrei Galbenei.
Date istorice. Gheţarul de Ia Focul Viu este semnalat în lucrările turistice publicate de J.
Czârân Ia începutul secolului, descris cu mai multă îngrijire de V. Puşcariu în 1934 şi cercetat din
punct de vedere ştiinţific de Institutul de Speologie din Cluj începînd din 1948. Planul detaliat al
cavităţii a fost executat de L Viehmann şi M. Şerban.
Descriere. Peştera se deschide Ia baza unui perete de calcar printr-o intrare joasă, urmată de o
galerie care coboară în pantă puternică pînă în Sala Mare. O scară de lemn, îmbătrînită de vreme şi

cam nesigură, înlesneşte totuşi depăşirea acestei porţiuni mai dificile. Sala Mare, măsurînd 68 m în
lungime şi 46 m în lăţime, adăposteşte un bloc de gheaţă fosilă — al doilea ca mărime după cel din
Gheţarul de la Scărişoara dar foarte probabil de aceeaşi vîrstă cu acesta. Centrul sălii este ocupat de o
imensă aglomerare de trunchiuri, căzute său azvîrlite de oameni printr-o largă fereastră care străpunge
bolta şi prin care lumina zilei pătrunde din belşug. In latura din dreapta se deschide un fel de crevasă, o
rimaie de 20 m adîncime, care nu poate fi coborîtă decît cu ajutorul scărilor speologice.
În partea opusă intrării se văd cîteva stalagmite şi scurgeri stalagmitice de gheaţă, pe care
razele soarelui le fac sa scînteieze în orele amiezii, generînd o imagine a cărei frumuseţe se regăseşte în
denumirea cu valenţe de simbol dată peşterii : Focul Viu... Dincolo de aceste masive de gheaţă,
cavitatea continuă printr-o scurtă galerie rectilinie, întreruptă de o săritoare de 6 m şi închisă de o nişă
uşor ascendentă. Lungimea totală a peşterii este de 165 m.
Adăpostind un depozit considerabil de gheaţă fosilă, al cărui volum poate fi estimat Ia
aproximativ 25 000 mc, Gheţarul de Ia Focul Viu constituie un foarte important teren de cercetări
ştiinţifice complexe, care permit obţinerea unor date complementare celor furnizate de Gheţarul de Ia
Scărişoara în legătură cu mecanismul glaciaţiunii de cavernă şi cu paleoclimatul Munţilor Bihor.
Condiţii de vizitare. Peştera este foarte uşor accesibilă în sectorul său superior, unde lumina
pătrunsă prin hornul din centrul Sălii Mari face inutile chiar şi lămpile cu acetilenă sau lanternele
electrice.
Bibliografie. M. Bleahu şi M. Şerban (l 959), M. Bleahu şi col. (1976), L. Vălenaş şi col.
(1977), L. Vălenaş (1977).
** GHEŢARUL DE LA BARSA
(Fig. 22) - Gheţarul de la Barsa (cartare L Vălenaş 1976)
Localizare şi căi de acces. Dintre cavităţile care alcătuiesc împreună marele complex carstic
din depresiunea numită Groapa de la Barsa şi a căror listă are drept cap de afiş sistemul Zăpodie, cu o
lungime cumulată de 10 879 m, Gheţarul de la Barsa este singura peşteră cu o dezvoltare mai
importantă accesibilă turiştilor. Ea este situată în partea centrală a depresiunii, în capătul dinspre nordvest al falezei de calcar ce brăzdează în lung fundul acesteia, marcând aliniamentul general de captare
în subteran a pâraielor care iau naştere pe flancul său estic şi nord-estic. Accesul de la Cabana Padiş
este identic cu cel pentru Gheţarul de la Focul Viu până într-un luminiş în care traseul marcat cu punct
galben coteşte la stânga pentru a urca pe Piatra Galbenei. Aici se desprinde la dreapta o potecă ce
coboară spre un izvor şi, mai departe, până în fundul Gropii, pe care îl traversează în tot lungul falezei.
Această cărare depăşeşte spre mijlocul depresiunii un abrupt de vreo 10 m înălţime, orientat
perpendicular pe faleză, trece pe lângă Lacul Negru pe care îl lasă în dreapta şi, după încă 250 m,
coteşte spre stânga prin faţa intrării în Gheţarul de la Barsa.
Date istorice. Prima menţiune referitoare la această peşteră o datorăm lui A. Schmidl, care
publică în 1863 o sumară descriere a zonei învecinate intrării, pe o distanţă de 170 m. Ea este vizitată
apoi pe rând de J. Czârân (1903), E. Bokor (1921) R. Jeannel şi E. Bacoviţă (1929). În 1956, o echipă
mixtă a Institutului de speologie din Cluj şi a Comitetului Geologic sporeşte lungimea cunoscută a
cavităţii la 694 m, pentru ca, datorită explorărilor întreprinse de speologii amatori din Oradea şi ClujNapoca, aceasta să ajungă în 1975 la 2 750 m.
Descriere. Gheţarul de la Barsa reprezintă o reţea ramificată, cu o topografie destul de
complicată, constituită în cea mai mare parte din galerii active dar incluzând şi unele tronsoane de
coridoare fosile. Intrarea principală, situată la o altitudine de 1 136 m, se continuă cu o pantă în alinată,
acoperită cu o carapace de gheaţă perenă care se întinde până la vreo 70 m de la suprafaţă, într-o sală al
cărei spaţiu este fragmentat de numeroase septe de rocă suspendate în tavan. De aici se desfac două
ramificaţii. Spre stânga se urcă până în Sala Mare, la extremitatea căreia o scurtă galerie răzbate din
nou la zi prin mai multe deschideri, dintre care cea mai importantă formează un aven de peste 10 m
adâncime. În latura dreaptă a Sălii Mari se poate intercepta pentru prima dată drenajul subteran al
peşterii, care a fost explorat în acest sector pe o lungime de 62 m. Ramificaţia din dreapta ajunge în
curând la acelaşi curs de apă, care curge printr-o galerie de până la 5 m lăţime, încrustată pe alocuri cu
concreţiuni de montmilch. Planşeul este acoperit de blocuri mari care îngreunează întrucâtva înaintarea
şi printre care pârâul se strecoară până la un sifon impenetrabil, situat la 170 m de la intrare. Tot acest
sector al cavităţii poate fi vizitat fără dificultăţi majore. Peştera se continuă printr-o diaclază îngustă şi
meandrată, care se deschide cu puţin înainte de sifon în peretele din dreapta, la o înălţime de 4 m. După
un parcurs de 70 m, ea debuşează într-o săliţă de unde se ajunge din nou la cursul de apă. Galeria care
continuă în aval este dublată de câteva fragmente ale unui nivel superior fosil, apoi devine singura cale
de înaintare, întreruptă de patru cascade de 4-10 m înălţime. Un nou sifon, aflat la 106 m adâncime faţă
de suprafaţă, a putut fi ocolit printr-o galerie superioară, dar la adâncimea de 112 m explorarea s-a oprit
definitiv în faţa bolţilor înecate. Trei ramificaţii mai importante, prin care se drenează apele înfiltrate în

dolinele de la suprafaţă, completează topografia acestui sector al peşterii. Pârâul din Gheţarul de la
Barsa este un afluent al complicatei reţele subterane din sistemul Zăpodie, de care este despărţit de un
tronson de galerii necunoscute în lungime aeriană de numai 89 m. Ca şi toate celelalte ape care se
concentrează în complexul carstic al Gropii de la Barsa, el reapare la suprafaţă probabil în Valea
Galbenei, prin câteva mici izvoare aflate în Poiana Florilor, dar această problemă nercesită încă multe
lămuriri înainte de a fi cunoscuţi în întregime.
Condiţii de vizitare. Pentru partea superioară a peşterii, până la primul sifon, nu sunt
necesare decât mijloace de iluminat şi, eventual, salopetă şi cască. Parcurgerea restului cavităţii
necesită cizme de cauciuc şi material tehnic (40 m scări, corzi, pitoane pentru ancorare) şi nu poate fi
întreprinsă decât de speologi antrenaţi.
Bibliografie. R. Jeannel şi E. Racoviţa (1929), M. Bleahu şi col. (1976), L. Vălenaş şi col.
(1977), L. Vălenaş (1977).
* PEŞTERA DIN DEALUL VĂRSECI
(Fig. 23) Peştera din Dealul Vîrseci (după M. Bleahu şi col., 1976)
Sinonimii. Peştera Pacific, Peştera din Curu Dealului.
Localizare şi căi de acces. Peştera este situată la o altitudine de 700 m în versantul stâng al
Văii Galbenei, la 200 m aval de confluenţa acesteia cu Valea Seacă, în vecinătatea ei se află cunoscuta
şi pitoreasca Poiană a Florilor, aferentă din punct de vedere turistic zonei Padişului şi legată de acesta
prin două trasee : circuitul Văii Galbenei (marcaj punct galben, distanţă 10 km de la Cabana Padiş) şi
Padiş-Groapa Ruginoasă-Băiţa (marcaj bandă roşie, distanţă 9,5 km). Prin Poiana Florilor mai trece, de
asemenea, traseul Arieşeni-Pietroasa (marcaj triunghi galben, distanţă 13 km de la Arieşeni şi 14 km de
la Pietroasa). Marcajul care duce la peşteră, în mai puţin de o jumătate de oră, începe din capătul de jos
al poienii, coboară până în firul Văii Galbenei şi apoi urcă pieptiş până la gura largă a cavităţii care se
deschide în malul opus. El este trasat cu roşu, sub forma semnului convenţional de peşteră.
Date istorice. Cu toate că se găseşte atât de aproape de câteva din principalele poteci de
drumeţie prin Bihor şi că a fost frecvent vizitată de turişti, Peştera din Dealul Vârseci nu a atras în mod
deosebit atenţia speologilor. Printre puţinele menţiuni existente poate fi reţinută ca fiind cea mai veche
doar aceea pe oare J. Czârân o face în ghidul său publicat în anul 1903.
Descriere. Primul element de atracţie al peşterii îl constituie însăşi intrarea sa, al cărei contur
desenează un arc de cerc parcă trasat cu compasul, măsurând 20 m lăţime la bază şi 15 m înălţime.
Aspectul acesta de tunel se păstrează şi în lungul largii galerii subterane care compune peştera şi a cărei
desfăşurare în unghiuri drepte urmează în mod vădit direcţiile de diaclazare a masivului calcaros.
Podeaua, la început ascendentă, apoi coborând în pantă prelungă până spre extremitatea cavităţii, este
alcătuită în mare parte din împletitura de baraje calcitice a numeroase gururi. Pereţii sunt acoperiţi pe
alocuri cu ample scurgeri stalagmitice care, la aproape 400 m de la intrare, formează un baraj masiv,
ocupînd întreg spaţiul galeriei şi oprind astfel înaintarea, în imediata vecinătate a deschiderii, pe stânga,
se mai află un scurt diverticol ascendent, închis în fund de sac la baza unui horn.
Condiţii de vizitare. Spaţiile largi şi puţin accidentate ale peşterii fac ca vizitarea ei sa fie
foarte comodă, ea necesitând doar mijloace de iluminat.
Bibliografie. M. Bleahu şi col. (1976).
*** COIBA MARE
(Fig. 24) Coiba Mare (după L. Vălenaş, 1977).
Localizare şi căi de acces. Coiba Mare constituie elementul central al sistemului carstic
generat de cursul superior al văii Gârda Seacă şi, în acelaşi timp, al întregii zone carstice de la Vârtop.
Peştera se deschide la 1 000 m altitudine în malul drept al Gârdişoarei (denumire sub care este
cunoscută Gârda Seacă la obârşia sa), cu puţin mai sus de cătunul Casa de Piatră. Acest cătun este uşor
accesibil cu mijloace auto în sezonul de vară, fiind legat de comuna Gârda printr-un drum forestier în
general bine întreţinut, de 12 km lungime. El îşi răsfiră casele într-o poiană largă, care se desfăşoară în
pantă domoală în dreapta drumului şi care este flancată în latura sa dinspre amonte de un perete prelung
de stâncă, aflat la originea sugestivului nume dat acestei pitoreşti aşezări moţeşti, în dreptul falezei
calcaroase, valea - aici cu adevărat seacă - se îngustează vizibil, luând aproape aspectul unor chei, apoi,
la mai puţin de 200 m, malul ei drept se prăbuşeşte dintr-o dată, formând un prag înalt pe care apa nu-1
mai poate depăşi, ci se pierde printr-o gigantica gură de peşteră : este intrarea în Coiba Mare. O a doua
cale de acces spre Casa de Piatră o constituie un drum de ţară nemarcat, lung de 4 km, pe care îl
intersectează în Poiana Călinesei traseul turistic Padiş-Scărişoara (marcaj bandă albastră, distanţa 9 km
de la Cabana Padiş şi 11 km de te Cabana Scărişoara). Trecând de şaua dintre Pinul Călinesei şi Gârda
Seacă, drumul coboară întins în Valea Gârdişoarei, în care răzbate pe sub peretele calcaros ce
străjuieşte cătunul. La gospodăriile moţeşti se poate cere găzduire pentru înnoptare, iar pe malurile văii

se pot găsi locuri prielnice pentru campare. 1
Date istorice În pofida dimensiunilor sale, Coiba Mare rămâne necunoscută în literatura
speologică până în al treilea deceniu al secolului nostru, când R Jeannel şi A. Winkler vizitează partea
vesti-bulară a peşterii. Prima explorare survine 30 de an mai târziu, în 1953, când I. Viehmann, D.
Coman şi M. Bleahu ridică planul cursului subteran de apă pe o lungime de 760 m. Apoi, m 1975-1976, o echipă mixtă de speologi amatori, aparţinând mai multor cluburi din Oradea, oraşul Dr. Petru
Groza şi Bucureşti, descoperă nivelul superior al peşterii, sporind lungimea acesteia la 5 050 m. În
sfârşit în ianuarie 1978, Florin Păroiu învinge prin scufundare autonomă obstacolul reprezentat de
sifonul închis care desparte Coiba Mare de Coiba Mică realizând joncţiunea dintre cele doua cavităţi.
Această temerară acţiune şi alte câteva explorări stabilesc în cele din urmă lungimea totală a reţelei
subterane la 5 680 m.
Descriere. Intrarea principală în Coiba Mare se numără printre cele mai impozante deschideri
de peşteri din Munţii Apuseni, comparându-se, cu cei 74 m lăţime şi 47 m înălţime ai săi, doar cu
maiestuosul portal al Cetăţilor Ponorului. În răcoarea şi umezeala persistentă care domnesc în fundul
întunecat al văii, gigantica gură care perforează pieptul calcan al muntelui trezeşte o senzaţie
contradictorie, de nelinişte dar şi de curiozitate faţă de necunoscutul tăinuit în adâncuri. Un pârâu firav,
cu totul neînsemnat faţă de colosala deschidere, apare timid de sub malul stâng al Gârdişoarei, din
Izbucul de la Coibiţă, şi se strecoară curajos pe sub arcadele imense, îndemnându-ne să-i urmăm
cursul. El traversează la început o sală nu mai puţin vastă - Sala Mare -, care se îngustează insă tot mai
mult, ca o uriaşă pâlnie. Pe laturi, la diferite înălţimi se zăresc deschideri de galerii care conduc într-un
sistem superior, fosil, foarte vast dar extrem de labirintic. Din această cauză, dar şi datorită
numeroaselor dificultăţi tehnice, vizitarea lui nu este recomandată turiştilor. În fundul îngustat al sălii,
pârâul se strecoară pe sub două bolţi joase consecutive care obligă la un târâş de câţiva metri, apoi
răzbeşte într-o a doua sală de mari dimensiuni, denumită Sala Confluenţei. Aici el se uneşte cu un alt
curs de apă, mult mai viguros, care reprezintă de fapt drenajul principal al întregii reţele carstice şi, în
acelaşi timp, scurgerea subterană a apelor. Toate dimensiunile referitoare la elementele sistemului
carstic Coiba-Tăuz sunt conforme datelor lui L. Vălenaş (1978), Văii Gârdişoara. Aceste ape dispar din
albia lor de la suprafaţă prin gura greu accesibilă şi cu aspect neprimitor al peşterii Coiba Mică, aflată
cu 350 m în amonte. Drumul lor pe sub pământ traversează un sifon lung de 60 m şi adânc de 10 m,
care separă net Coiba Mică şi Coiba Mare şi care a fost învins prin scufundarea autonomă din 1978,
când s-a realizat astfel joncţiunea dintre cele două cavităţi. Apoi, dincolo de Sala Confluenţei, apele
urmăresc o galerie largă, prin care înaintarea devine însă mai anevoioasă. O cascadă cam de 3 m
înălţime şi două lacuri adinci, ce nu pot fi depăşite decât cu ajutorul unei bărci de cauciuc, pun într-o
oarecare măsură la încercare îndemânarea şi priceperea speologilor. Dar, după 386 m, un al treilea lac,
de data aceasta sifonant, apare ca un obstacol care face neputincios orice mijloc de explorare. Pe
oglinda neagră a apei viiturile au adunat de-a lungul timpurilor nenumăraţi buşteni. Îngrămădiţi într-o
împletitură haotică de crengi şi cioturi căreia nici barca, nici scafandrul autonom nu-i mai pot face faţă.
I se spune Lacul Morţii şi formează un hotar de netrecut în cunoaşterea peşterii. Doar apa se strecoară
mai departe pe căi înecate şi misterioase, străbătând încă cel puţin 2.5 km de galerii necunoscute
înainte de a apare din nou la suprafaţă din malul drept al Gârdei Seci, prin Izbucul de la Tăuz, în locul
numit ,,La Moara Filii”.
Astfel constituit, sistemul Coiba-Tăuz reprezintă unul din importantele drenaje subterane ale
Munţilor Apuseni, prilejuind carstologilor cercetări de real interes pentru descifrarea istoriei trecute a
acestui pitoresc colţ de ţară.
Condiţii de vizitare. Este recomandabil ca turiştii să se limiteze în vizitarea peşterii la
porţiunea situată amonte de cascada de pe cursul principal, pentru parcurgerea căreia sunt suficiente
cizme de cauciuc lungi şi, bineînţeles, mijloace de iluminat. Dincolo de aceasta cascadă, înaintarea
devine periculoasă şi necesită oricum o barcă de cauciuc. Este necesar, de asemenea, să se evite
programarea vizitei în perioade ploioase, când debitele crescute pot face imposibilă revenirea pe sub
cele două bolţi joase de la capătul Sălii Mari. O escaladă riscantă întreprinsă de speologii sportivi din
Oradea a permis totuşi atingerea unei scurte galerii fosile, care depăşeşte la un nivel superior Lacul
Morţii dar care se deschide din păcate deasupra unui al doilea lac, de asemenea sifonant.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.
Bleahu şi col. (1976), L. Vălenaş şi col. (1977), L. Vălenaş (1977).
* HUDA ORBULUI
(Fig. 25) Huda Orbului (cartare I. Viehmann, Gh. Racoviţă şi I. Sălăjan, 1963, completată de
1

Indicaţiile referitoare la comuna Gârda sunt menţionate în descrierea căilor de acces spre Gheţarul de
la Scărişoara.

L. Vălenaş şi col., 1977)
Sinonimii. Peştera din Pârâul Orbului.
Localizare şi căi de acces. După ce a trecut de cătunul Casa de Piatră, Valea Gârdişoarei
primeşte pe stânga un afluent viguros, denumit Valea Vulturului, al cărui versant drept este întrerupt la
1,5 km amonte de confluenţă de tăietura pe care o formează Pârâul Orbului. Peştera se deschide în
locul numit „Sub Faţa Călinesei”, la baza unui perete de calcar ce străjuieşte valea la o depărtare de
aproximativ 1 km de gura acesteia. Deoarece ea este situată în afara oricărui marcaj turistic, cea mai
sigură cale de acces este reprezentată de drumul forestier care urcă în lungul Gârdei Seci din comuna
Gârda şi pe care se merge până la Valea Vulturului (10,5 km) ; de aici, urmărindu-se firul văii, se
ajunge uşor la Pârâul Orbului şi apoi la peşteră. Aceasta se află foarte aproape şi de Casa de Piatră şi
poate fi vizitată în aceeaşi tură cu Coiba Mare, dar, pentru a putea fi găsită, este bine să se ceară
ajutorul localnicilor.
Date istorice. Descoperită în anul 1962 de Matei Dumitru, paznicul Gheţarului de la Vârtop,
Huda Orbului este cercetată în premieră de I. Viehmann, Gh. Racoviţă şi I. Sălăjan în noiembrie 1963
şi cartată pe o lungime de 280 m. Explorările ulterioare, întreprinse îndeosebi de L. Vălenaş, fac să
crească progresiv lungimea cunoscută a cavităţii, care ajunge în 1977 la 607 m.
Descriere. Huda Orbului constituie un ponor clasic, care drenează apele din cursul superior al văii
precum şi zona dolinară care se întinde spre vest. Ea se compune dintr-o galerie largă, cu traseu
sinusoidal, a cărei intrare de mari proporţii este curând îngustată de un con înalt de dărâmături. Cursul
subteran nu apare decât după vreo 60 m, dintr-o conductă laterală foarte strâmtă, şi curge printre plaje
de pietriş şi nisip în mare măsură acoperite de cruste stalagmitice. Pe alocuri, apele au îndepărtat stratul
de aluviuni şi aceste cruste au rămas suspendate pe pereţi, devenind mărturii ale diferitelor faze de
umplere şi de excavare prin care a trecut golul subteran. După 120 m de la apariţia sa, pârâul formează
o cascadă de 8 m înălţime, urmată curând de două marmite etajate, dincolo de care peştera are un cu
totul alt aspect. Galeria se îngustează până la 2-3 m şi devine din ce în ce mai joasă, obligând în cele
din urmă la un târâş până în faţa unui sorb prin care apele dispar definitiv. Resturile de cetină lipite de
tavan arată limpede că acest sector este deseori complet inundat în perioadele de viituri. Aval de
cascadă, cursul de apă primeşte din dreapta un mic afluent care poate fi urmat pe o galerie puternic
ascendentă până în Sala Mare şi apoi printr-un culoar foarte jos, pe care se mai poate înainta târâş încă
78 m.
Condiţii de vizitare. Până la cascadă nu sunt necesare decât eventual cizme de cauciuc.
Vizitarea integrală a peşterii, necesitând echipament speologic complet şi o scară speologică, nu se
recomandă turiştilor decât până la cascadă.
Bibliografie. M. Bleahu şi col. (1976), L. Vălenaş şi col. (1977).
**** GHEŢARUL DE LA SCĂRIŞOARA
(Fig. 26) Gheţarul de la Scărişoara (cartare T. Husu, Gh. Raooviţă şi V. Crăciun, 1965).
Localizare şi căi de acces. Gheţarul de la Scărişoara reprezintă elementul cel mai important şi
cel mai bine cunoscut al sistemului carstic Scărişoara, care se desfăşoară în cuprinsul platoului carstic
cu acelaşi nume şi în care se includ, de asemenea, peştera Pojarul Poliţei şi Avenul din Şesuri. Intrarea
în Gheţar se deschide la o altitudine de 1 165 m, pe Creasta Pârjolii, care domină versantul stâng al
Văii Gârda Seacă (afluent al Arieşului Mare), înălţându-se până la 400 m deasupra firului apei. Drumul
spre peşteră porneşte din comuna Gârda, situată pe valea Arieşului Mare la 32 km amonte de Câmpeni,
pe DN 75, şi deservită de mijloace I.T.A. dinspre Câmpeni şi Beiuş - Arieşeni. În sezonul de vară
există, în plus, o cursă care asigură zilnic legătura dintre Câmpeni şi cătunul Gheţar. Din centrul
comunei se desprinde drumul carosabil de pe Gârda Seacă, pe care se ajunge, după aproximativ 1 km,
la gura Văii Ordâncuşa. De aici există două variante. Prima o constituie poteca de picior marcată cu
cruce roşie, care mai întâi urcă în serpentine strânse pantele abrupte ale Dealului Mununa, apoi
urmăreşte unduirile mult mai domoale ale reliefului din partea sud-estică a platoului Scărişoara şi
răzbate în final, după un traseu de 8 km, la cabana turistică Scărişoara. Cea de-a doua variantă este
reprezentată de drumul forestier în curs de asfaltare de pe frumoasa vale a Ordâncuşei care, după 18
km, ajungând la izvoarele acesteia, intersectează vechiul drum turistic Ursoaia-Scărişoara, astăzi scos
practic din uz în prima sa parte dar din care continuă să fie exploataţi ultimii 5 km, până la cooperativa
din cătunul Gheţar. De aici, pe vreme uscată, se poate ajunge cu maşina până la Cabana Scărişoara,
situată la o depărtare de aproximativ 600 m, şi tot de aici se ajunge şi la peşteră, pe traseul marcat cu
punct roşu care porneşte de la cabană, rămânând de străbătut pe jos aproximativ 400 m. De pe Valea
Ordâncuşei se desprinde şi o altă potecă, marcată cu dungă albastră, care răzbate tot la Cabana
Scărişoara. Ea părăseşte valea la 5,5 km amonte de gura acesteia, în locul numit „Moara lui Ivan”,
urcând până în creastă versantul drept geografic, foarte abrupt, şi coborând apoi lin prin pădure până la
cabană. Lungimea acestui traseu, practicabil numai vara, este de 2,5 km. În sfârşit, amatorilor de lungi

drumeţii montane le stau la îndemână alte două itinerare: unul dinspre comuna Arieşeni, marcat cu
triunghi roşu, în lungime de 10 km, care traversează Valea Gârda Seacă, şi altul dinspre Padiş, marcat
cu bandă albastră, în lungime de 20 km, care trece pe la obârşia Văii Izbucului şi prin Poiana Călineasa,
pentru a răzbate în cele din urmă în drumul turistic deja amintit ce vine de la Ursoaia. Cabana
Scărişoara dispune de 27 locuri în camere cu paturi şi de 50 locuri în priciuri, precum şi de bufet, în
împrejurimi există terenuri potrivite pentru campare, dar sursele de apă sunt departe şi seacă deseori în
cursul verii. În viitorul apropiat, Gheţarul de la Scărişoara urmează să fie supus unei amenajări
complexe, incluzând modernizarea drumului de acces, construirea unei baze turistice moderne,
introducerea în peşteră a iluminatului electric şi construirea unei căi de circulaţie pietonală în subteran.
Date istorice. Se cunosc documente potrivit cărora coborârea în Gheţarul de la Scărişoara era
înlesnită încă de pe la mijlocul secolului XIX prin scări de lemn montate la intrare. Cam în aceeaşi
perioadă, mai exact în 1863, apar primele informaţii ştiinţifice, pe care le datorăm lui A. Schmidl. În al
treilea deceniu al secolului nostru, peştera face obiectul unor cercetări detaliate întreprinse de Emil
Racoviţă, care îi va consacra singurul său studiu monografic referitor la o cavitate subterană, publicat
în 1927, şi care va releva cu această ocazie interesul ştiinţific deosebit al peşterii. Ca urmare, în 1948, o
expediţie de mare anvergură pentru acele vremuri, la care iau parte M. Pop, M. Şerban, R. Givulescu şi
D. Coman, se încheie cu explorarea în premieră a zonelor profunde ale peşterii şi cu prima cartare
completă a acesteia, în intervalul 1963- 1968, Gheţarul de la Scărişoara se transformă în teatrul celor
mai complexe cercetări întreprinse până atunci în peşterile României, cercetări organizate de Secţia din
Cluj a Institutului de speologie „E. Racoviţă” şi soldate cu descifrarea proceselor fizice şi climatice
care concură la formarea şi conservarea gheţii de cavernă, în sfârşit, în anul 1965, T. Rusu, Gh.
Racoviţă şi V. Crăciun realizează ridicarea topografică de precizie a întregii cavităţi, reconstituind apoi
pe această bază geneza ei în contextul sistemului carstic din care face parte.
Descriere. Intrarea în Gheţarul de la Scărişoara se face prin intermediul unui impresionant
aven, a cărei gură, cu un diametru de până la 60 m, se deschide în inima pădurii care îmbracă Creasta
Pârjolii. O potecă îngustă săpată în stâncă şi câteva scări metalice ancorate în pereţi înlesnesc coborârea
celor 48 m cât măsoară adâncimea avenului. Pe fundul lui se păstrează în tot timpul anului un strat gros
de zăpadă - primul semn al lumii îngheţate adăpostită în adâncuri. Aici se află - sub forma unui
impresionant portal măsurând 24 m în înălţime şi 17 m în lăţime - şi intrarea propriu-zisă în peşteră.
Topografia Gheţarului de la Scărişoara este relativ simplă, deoarece peştera reprezintă în fapt un
cavernament unic, cu o dezvoltare totală de 700 m. Aproximativ în mijlocul acestui cavernament se
află un imens bloc de gheaţă, al cărui volum se ridică la 75 000 mc şi care dăinuie în peşteră de peste 4
000 de ani. Faţa superioară a blocului, constituind o surprinzătoare suprafaţă orizontală ce însumează 3
000 mp, formează planşeul primei încăperi subterane, denumită Sala Mare. În latura opusă intrării,
acest planşeu se frânge într-un tobogan abrupt de gheaţă, care dă acces într-o a doua sală, denumită
extrem de sugestiv Biserica, într-adevăr, aici apar primele formaţiuni stalagmitice de gheaţă,
întruchipate în coloane masive ale căror capete măciucate sclipesc uneori sub razele de lumină
reflectate de zăpada din fundul avenului, aidoma unor gigantice lumânări aprinse. Biserica încheie zona
turistică clasică din interiorul peşterii, restul cavernamentului funcţionând până în prezent ca rezervaţie
ştiinţifică, cu două sectoare distincte, în latura din dreapta intrării se află Rezervaţia Mică, care se
desfăşoară la picioarele unui perete vertical de gheaţă, înalt de 15 m. În latura din stânga se află
Rezervaţia Mare, spre care coboară un perete alcătuit tot din gheaţă, dar de data aceasta înclinat, lung
de 20 m şi prelungit cu o galerie puternic descendentă, pe a cărei podea blocuri masive de calcar,
trunchiuri de copaci căzute de la suprafaţă şi nenumăraţi bolovani se amestecă cu limbi prelungi de
gheaţă. Este Galeria Maxim Pop, care ne reaminteşte prin numele ei de iniţiatorul expediţiei din 1948,
când aceste locuri au fost călcate pentru prima oară de picior omenesc. În amândouă rezervaţiile, la o
anumită distanţă de blocul de gheaţă din centrul peşterii, reapar stalagmitele de gheaţă, dintre care
unele au o existenţă permanentă iar altele - cele mai îndepărtate - se topesc în întregime în cursul verii
dar se refac în forme mai mult sau mai puţin asemănătoare în lunile de iarnă. Dincolo de aceste
câmpuri de coloane îngheţate, faciesul peşterii devine cu totul altul, locul gheţii fiind luat de
concreţiuni calcitice, de o mare diversitate şi frumuseţe. Aceste concreţiuni abundă mai ales în Galeria
Coman - o prelungire îngustată a Rezervaţiei Mari - care coboară în pantă accentuată până la
adâncimea maximă de 105 m a peşterii, apropiindu-se în acelaşi timp la numai câţiva metri de cea de a
doua perlă a sistemului carstic Scărişoara - peştera Pojarul Poliţei. De fapt, între cele două cavităţi a
existat cândva, înainte de începutul formării blocului de gheaţă, o comunicare naturală, a cărei astupare
prin dărâmături concreţionate a reprezentat o condiţie obligatorie pentru declanşarea depunerilor de
gheaţă subterană. Naşterea uriaşiudui bloc de gheaţă şi menţinerea lui în condiţiile unui climat exterior
care este departe de a putea fi socotit drept „glaciar” sunt rezultatul unor mecanisme în aparenţă foarte
simple, dar în realitate extrem de complexe. Considerată în ansamblul său, peştera se prezintă sub
forma unui gol descendent, închis în partea sa inferioară în fund de sac. Acest gol funcţionează ca o

capcană pentru aerul rece, care „cade” în peşteră în timpul iernii, când atmosfera de la suprafaţă are o
temperatură mai scăzută şi, de aceea, o densitate mai mare decât atmosfera subterană, în cursul verii,
când raportul temperaturilor şi densităţilor se inversează, aerul mai cald şi mai uşor de la exterior nu
mai poate pătrunde în adâncul peşterii, în acest fel, aerul rece s-a acumulat an de an sub pământ,
ducând în cele din urmă la constituirea unui microclimat glaciar, în care formaţiunile de gheaţă s-au
putut dezvolta până la dimensiunile lor de astăzi. Elementele intime ale acestui proces general elemente care privesc pe de o parte legătura dintre morfodinamica gheţii de cavernă şi condiţiile fizice
ale atmosferei subterane iar pe de altă parte dependenţa acestor condiţii de fluctuaţiile climatice de la
exterior - formează un sistem complicat de interrelaţii greu de descifrat. Ne mărginim de aceea să
semnalăm doar faptul că blocul de gheaţă are o structură stratificată, vizibilă în lungul marii faleze care
flanchează Rezervaţia Mică. Cum această structură conservă toate modificările de ordin climatic
contemporane existenţei gheţii în peşteră, ea constituie o informaţie paleoclimatică cu totul inedită şi
conferă Gheţarului de la Scărişoara o valoare ştiinţifică de excepţie.
Condiţii de vizitare. Sectorul turistic al peşterii, cuprinzând în momentul de faţă avenul, Sala
Mare şi Biserica, este dotat cu amenajări (scări metalice în aven şi podeţe de lemn în Sala Mare) care
fac inutil un echipament special. Se recomandă însă folosirea unei îmbrăcăminţi călduroase, deoarece
temperatura maximă din Sala Mare este de numai -0,5°C. Gheţarul de la Scărişoara este prima peşteră
din ţara noastră declarată monument al naturii, bucurându-se de acest statut încă din aniul 1938. Ca
urmare, accesul în peşteră nu este permis decât sub conducerea ghizilor oficiali, în limitele programului
zilnic de vizitare (între orele 9 şi 17). Tariful biletelor de intrare este de 2-5 lei, diferenţiat pe categoria
de turişti (grupuri organizate sau turişti individuali).
Deoarece toate formaţiunile de gheaţă intră vara într-un proces de topire parţială, care
afectează valoarea estetică a cadrului subteran, se recomandă ca vizitarea peşterii să se facă în ultimele
luni de iarnă, când aceste formaţiuni ajung la dezvoltarea lor maximă şi conferă peşterii o frumuseţe
într-adevăr neobişnuită.
Bibliografie. R. Jeannel şi E. Racoviţa (1929), M. Şerban, I. Viehmann şi D. Coman (1961),
L Viehmann, Gh. Racoviţă şi M. Şerban (1968), M. Bleahu .şi S. Bordea (1967, 1974), M. Bleahu şi
col. (1976), L. Vălenaş şi col. (1977).
** POARTA LUI IOANEL
(Fig. 27) Poarta lui Ioana (cartare I, Viehmann şi Gh. Racoviţă, 1964).
Localizare şi căi de acces. Poarta lui Ioanel (numită frecvent în dialectul local Poarta
Ioanelii) se înscrie printre nenumăratele forme carstice care împânzesc vcrsanţii calcaroşi ai Văii
Ordâncuşa. Ea se deschide la 1,5 km de confluenţa acesteia cu Gârda Seacă, în versantul drept
geografic al văii, la o altitudine de 810 m. Prezenţa sa este trădată de treptele succesive ale unei
cascade de travertin, peste care se despleteşte în şuvoaie pârâul subteran ce răzbate la zi prin
deschiderea peşterii. Pentru a se ajunge aici se urmează drumul carosabil care porneşte din comuna
Gârda, adică principala cale de acces spre Gheţarul de la Scărişoara, în dreptul cascadei de travertin se
traversează valea Ordâncuşei pe o punte îngustă de beton, în marginea căreia un jgheab captează parte
din apa ce iese din peşteră. O potecă urcă apoi pieptiş pe malurile pârâului, ajungând după vreo 100 m
în fundal unui amfiteatru stâncos, unde se deschide intrarea în peşteră.
Date istorice. Semnalată pentru prima dată de J. Vass în 1857, menţionată de E. A. Bielz în
1884, cercetată sub raport biospeologic de Emil Racoviţă şi colaboratorii săi în 1921, peştera este
cartată în întregime abia în 1964, de I. Viehmann şi Gh. Racoviţă.
Descriere. Numele de „Poartă” dat acestei peşteri de oamenii locului îşi are fără îndoială obârşia în
aspectul monumental al deschiderii sale, a cărei ogivă se înalţă la peste 15 m. Impresionantă prin
dimensiunile şi prin perfecţiunea arcuirii sale, această deschidere constituie de altfel şi elementul cel
mai spectacular al peşterii, deoarece restul cavităţii se compune dintr-o galerie modestă, de 130 m
lungime, cu două coturi succesive pe stânga. Ea este lipsită practic de concreţiuni, cu excepţia unei
scurgeri stalagmitice care trebuie escaladată pe o înălţime de 6 m şi a unor fragmente de planşeu
stalagmitic suspendat care apar către capătul peşterii. Tot aici se află pe podea o excavaţie circulară, un
fel de pâlnie de 5 m diametru, care se umple cu apă în răstimpurile mai ploioase. De altfel, cursul
subteran de apă are un traseu capricios, apărând, în funcţie de debit, fie sub peretele din dreapta, la
nivelul primului cot al galeriei, fie sub peretele din stânga, la mică distanţă înainte de portal. Se pare că
acest curs drenează aceleaşi ape pe care le întâlnim şi în fundul Gheţarului de sub Zgurăşti şi a căror
origine trebuie căutată în pierderile din bazinul superior al Ordâncuşei.
Condiţii de vizitare. În afara mijloacelor individuale de iluminat, nu este necesar nici un
echipament, peştera fiind extrem de uşor accesibilă mai ales până la săritoarea pe care o formează
scurgerea stalagmitică.
Bibliografie. R. Jeannel şi E. Racoviţa (1929), M. Bleahu şi S. Bordea (1967, 1974), M.

Bleahu şi col. (1976).
* GHEŢARUL DE SUB ZGURĂŞTI
(Fig. 28) Gheţarul de sub Zgurăşti (cartare L. Vălenaş şi G Halaşi, 1976-1978)
Localizare şi căi de acces. Este situat cu foarte puţin în aval de Poarta lui Ioanel dar cu 100 m
mai sus faţă de aceasta, aproximativ la jumătatea versantului abrupt al Văii Ordâncuşei. Când, urmând
poteca marcată ,cu cruce roşie care urcă din Valea Gârda Seacă spre Cabana Scărişoara, se ajunge în
creasta Dealului Mununa, pe dreapta se deschide o pitorească perspectivă asupra stâncăriilor care
albesc în pereţii înalţi ai Cheilor Ordâncuşei. Panta acum domolită a dealului este presărată cu căsuţele
răzleţe ale cătunului Zgurăşti, răsfirate în lungul unei văi largi care se frânge în versantul Ordâncuşei,
exact deasupra peşterii. Părăsind deci marcajul principalei căi turistice de acces spre Gheţarul de la
Scărişoara în dreptul acestei „hoance” şi urmând firul ei, se ajunge fără prea multe dificultăţi la intrarea
în peşteră.
Date istorice. Cu toate că localnicii au avut fără îndoială de mult timp cunoştinţă de existenţa
peşterii, prima ei semnalare în literatura speologică nu apare decât în 1929, când R. Jeannel şi E.
Racoviţă publică descrierea şi crochiul cavităţii. Explorarea mai detaliată şi topografierea ei completă,
în 1976, sunt rodul activităţii Cercului „Z” al speologilor amatori din Oradea.
Descriere. Denumirea de „gheţar” dată acestei peşteri este departe de a avea aceeaşi
semnificaţie ca în cazul Gheţarului de la Scărişoara, deoarece aici nu este vorba decât de un aven larg
deschis la suprafaţă, pe fundul căruia zăpada dăinuie mai mult timp decît la exterior. Dimensiunile
acestui aven sunt impresionante: gura sa circulară măsoară 35-40 m iar pe panta de grohotiş care se
prelinge pe latura sudică o cărare coboară până la 30 m adâncime. Aici, în peretele opus, se deschid
două arcade de piatră, prin care grohotişul se prelungeşte până la 50 m adâncime. Arcada din stânga,
ceva mai modestă, are cam 10 m lăţime şi 3 m înălţime, dar cea din dreapta este cu adevărat
maiestuoasă, având bolta ridicată la 30 m şi o lărgime la bază de peste 20 m. Aceste două arcade
converg într-o sală care nu se abate cu nimic de la nota de grandios a întregului aven, măsurând 65 m
lungime, 40 m lăţime şi 35 m înălţime. Podeaua mării sălii formează fundul argilos al unui lac întins, în
care apele nu se adună decât în perioadele ploioase, dar în asemenea împrejurări nivelul lor poate
ajunge uneori până la 25 m înălţime. De cealaltă parte a lacului se desfăşoară o lungă contrapantă de
grohotiş, în vârful căreia apar gurile mai multor galerii greu accesibile şi lipsite de interes turistic.
Rămâne demn de semnalat doar faptul că una dintre ele, a cărei intrare se află în latura din dreapta a
avenului, răzibate la zi în versantul Ordâncuşei, constituind o a doua deschidere a cavităţii subterane.
Este interesant de ştiut, de asemenea, că apa care se adună în cuveta de pe planşeul sălii ajunge aici prin
gura galeriilor din stânga, ceea ce înseamnă că peştera funcţionează ca un preaplin pentru un sistem
hidrologic aflat la un nivel inferior, cel mai probabil tributar resurgenţei de la Poarta lui Ioanel, întreaga
reţea subterană a Gheţarului de sub Zgurăşti totaliza în 1976 o lungime de 775 m.
Condiţii de vizitare. Coborârea până în sala din fundul - avenului se poate face în cel mai
obişnuit echipament de munte şi fără surse proprii de lumină.
Bibliografie. R. Jeannel şi E. Racoviţa (1929), M. Bleahu şi col. (1976), L. Vălenaş şi col.
(1977)
CHEILE ORDÂNCUŞEI
În afară de faptul că Valea Ordâncuşei reprezintă principala cale de acces spre Gheţarul de
la Scărişoara şi unica spre Poarta lui Ioanel, ea constituie şi în sine un interesant obiectiv turistic,
îndeosebi prin cheile pe care le formează pe cursul său inferior. Înainte de vărsarea sa în Gârda
Seacă, Ordâncuşa curge printr-o vale adâncă dar relativ largă, pe versanţii căreia pădurea de fag şi
molid coboară până aproape de firul apei. Apoi, după 1,5 km de la confluenţă, valea începe să se
îngusteze cu repeziciune. În malul său drept apare o arcadă largă, adâncită în stâncă sub forma unei
nişe spaţioase, pe care moţii o denumesc Corobana lui Gârţău, apoi, în vecinătatea acesteia, cascada
de travertin din dreptul Porţii lui Ioanei. Imediat după aceea începe canionul propriu-zis al
Ordâncuşei. Strânsă în centura puternică a calcarelor, apa şi-a tăiat o albie îngustă, mărginită de
pereţi maiestuoşi, atât de înalţi şi atât de apropiaţi încât deasupra capului abia de se mai vede un petic
de cer. Sunt locuri în care versanţii, perfect verticali, nu lasă loc decât strict curgerii apelor şi pe care
şoseaua nu le poate depăşi decât prin punţi de beton construite în lungul văii. Aspectul sălbatic al
cheilor este întregit de puzderia de arcade, de nişe, de guri de galerii şi de tancuri care frământă
falezele de calcar într-o inextricabilă împletitură de forme carstice. Două dintre acestea sunt citate
mai adesea în literatura turistică: Corobana Mică de la Chei, situată în versantul drept, la 5 m
înălţime faţă de albia râului, prin care răzbate la zi un pârâiaş ce formează o cascadă de travertin
ceva mai modestă decât cea de la Poarta lui Ioanel, şi Corobana Mare, care îşi arcuieşte deschiderea

în capătul unei limbi de grohotiş prelinsă pe versantul drept. Dincolo de aceasta din urmă, calcarul
este înlocuit cu roci cristaline şi, după un parcurs de aproximativ 2 km, se ajunge în capătul dinspre
amonte al Cheilor Ordâncuşei, care iau sfârşit o dată cu lărgirea văii şi îndepărtarea versanţilor.
Drumul însoţeşte în continuare firul apei până la izvoarele acesteia, într-un peisaj devenit mai puţin
spectaculos, dar care nu pierde nimic din farmecul atât de caracteristic Munţilor Bihor.
MUNŢII TRASCĂU
Fig. 29 - Schiţa zonei Bedel
* HUDA LUI PAPARĂ
(Fig. 30) Huda lui Papară (după E. Balogh, 1969)
Localizare şi căi de acces. Cea mai mare cavitate din carstul Munţilor Trascău este o
străpungere hidrologică activă care drenează pe sub Muntele Bulz (Masivul Bedeleu) apele reunite a
trei pâraie - Valea Poieni, Valea Ponorului (numită încă şi Valea Caselor) şi Valea Seacă -, deversândule apoi sub denumirea de Valea Morilor în Arieşul Mare, aval de Sălciua de Jos. Această localitate
constituie de altfel punctul de plecare pentru vizitarea peşterii. Ea se află pe DN 76, la 47 km de
municipiul Turda şi la 41 km de oraşul Câmpeni, fiind deservită de curse I.T.A. şi având şi staţie pe
linia ferată Turda-Abrud, pe care a circulat decenii în şir vestita „mocăniţă”. Un drum care porneşte de
la capătul de jos al comunei ajunge curând în firul văii Morilor şi, urcând cursul acesteia, răzbate după
4 km la intrarea în peşteră, situată la o altitudine de 567 m.
Date istorice. Consemnată în scrieri geografice care datează din prima jumătate a secolului
trecut, Huda lui Papară devine cunoscută datorită cercetărilor lui E. Balogh, întreprinse în anii 19501953.
Descriere. Peştera se înfăţişează sub forma unei galerii larg arcuite în plan, cu foarte puţine ramificaţii
laterale, care însumează o lungime totală de 2 022 m. Aspectul general de coridor înalt şi relativ îngust
caracteristic acestei galerii denotă excavarea ei în lungul unei diaclaze prin care apele celor trei pâraie
au putut pătrunde cu mai multă uşurinţă în adâncimea masivului, corodând calcarul şi lărgindu-şi căile
de curgere. Acest profil particular se desenează pregnant chiar de la deschiderea la zi a peşterii care
măsoară peste 30 m înălţime dar ai cărei pereţi nu lasă la picioarele lor un spaţiu mai la de 4 metri.
Vizitarea peşterii nu este tocmai uşoară deoarece configuraţia planşeului şi mai ales prezenţa
cursului subteran de apă presară pe parcurs obstacole repetate. Cel dintâi apare chiar la intrare, sub
forma unui lac cam de 1 m adâncime, pentru a cărei traversare este binevenită o barcă pneumatică.
După vreo 50 m, un bloc de stâncă ocupă întreaga lăţime a galeriei, obligând la o căţărare printre
Şuvoaiele de apă în care se despleteşte pe deasupra lui râul subteran, formând aşa-numita Cascadă
Evantai. Imediat după aceea se desprinde din tavan un sept de calcar - Inima de Piatră -, dedesubtul
căruia nu mai rămâne loc de trecere decât prin apă. Zona cea mai interesantă a peşterii o constituie
marea Sală a Minunilor, care se desfăşoară sub forma unei largi evaginaţii ascendente în latura din
dreapta a galeriei. Urcând în pantă accentuata şi fiind închis în fund de sac în partea sa superioară uriaş
buzunar funcţionează ca un acumulator de aer cald, în care temperatura creşte progresiv până la peste
20°C, ceea ce reprezintă dublul valorilor care se măsoară curent în galeria principală. Sala Minunilor
constituie astfel unul din puţinele exemple cunoscute în carstul românesc de goluri subterane în care se
produc înmagazinări de aer cald şi care, din acest punct de vedere, ocupă opoziţie diametral opusă
peşterilor glaciare, în afară de această particularitate climatică, două alte curiozităţi întregesc caracterul
insolit ai sălii Este vorba de un uriaş depozit de guano mineralizat (chiropterit) care acoperă planşeul şi
care s-a constituit de-a lungul timpurilor ca urmare a activităţii liliecilor atraşi de condiţiile prielnice de
hibernare oferite de atmosfera caldă a sălii, precum şi de mai multe stalactite mari şi butucănoase, pe
care gradientul termic existent în spaţiul subteran le-a făcut să se abată de la creşterea lor verticală
impusă de gravitaţie.
Dincolo de Sala Minunilor, galeria continuă cu acelaşi facies de diaclază lărgită de ape în
jumătatea sa amonte se desfac o serie de divertacole, unele cu acces dificil, care conduc în mici săli
laterale (Sala Virgină, Sala Tăcerii), de unde pare să înceapă o amplă reţea de galerii, în curs de
explorare. Aproape de extremitatea peşterii, o îngrămădire de blocuri masive desprinse din boltă
justifică numele de Lumea Frământată dată acestui sector al cavităţii, dincolo de care înaintarea este
oprită de sifonul terminal inaccesibil, al cursului subteran. Acest sifon se află însă la o distanţă de
numai 20 m de suprafaţa, unde, în fundul dolinei Vânătara se pierd apele îngemănate ale pâraielor care
au concurat la formarea peşterii.
Condiţii de vizitare. Se recomandă ca turiştii să viziteze peştera numai până la Sala
Minunilor şi numai la ape mici, pentru a nu fi expuşi unor accidente ce pot avea urmări neplăcute.
Pentru aceasta sunt necesare cizme de cauciuc lungi eventual o barcă pneumatică şi o cordelină cu o
scară speologică pentru depăşirea Cascadei Evantai, precum şi mijloace de iluminare.

Bibliografie. M. Bleahu şi col. (1976) I Popescu Argeşel (1977).
* PEŞTERA DE LA GROŞI
(Fig. 31) Peştera de la Groşi (după R. Jeannel şi E. Racoviţă, 1929).
Sinonimii : Peştera de la Poartă, Peştera de la Poiana Zmeilor
Localizare şi căi de acces. Este o peşteră reprezentativă pentru endocarstul de altitudine al Munţilor
Trascău, fiind situată la o înălţime de 1 150 m pe creasta calcaroasă a masivului Bedeleu în pofida
distanţei mici care o separă de Huda lui Papară, contrafortul aproape vertical al Bedeleului face practic
imposibil accesul dinspre Sălciua. De aceea, vizitarea Peşterii de la Groşi poate fi mai curând inclusă în
programul turiştilor care îşi propun să cunoască pitorescul tăieturii adânci a Cheilor Aiudului. Fie de la
Aiud, fie de la Valea Arieşului, se poate ajunge pe şoseaua judeţeană care leagă aceste două localităţi
până la drumul comunal ce se desprinde din capătul de sus al Vălişoarei spre satul Izvoarele. De aici se
merge pe jos pe drumul care duce la spre creasta Bedeliului dar este util ca în sat să se caute în sat un
ghid cu ajutorul căruia peştera să fie găsită fără dificultăţi. Deschiderea acesteia este ascunsă într-o
fundătură ocupată de blocuri mari de piatră şi mărginită de o arcadă calcaroasă fără indoială rest al unei
vechi galerii a peşterii astăzi prăbuşită; de altfel, tocmai de la această arcadă provine şi denumirea de
Peştera de la Poartă.
Date istorice. După ce este citată de entomologul E. Bokor în 1921, Peştera de la Groşi este
cercetată şi cartată trei ani mai târziu de R. Jeannel, P.-A. Chappuis şi Gh. Perez.
Descriere. Mica deschidere a peşterii se continuă cu un scurt coridor îngust, care coboară în
pantă accentuată până într-un fel de vestibul foarte scund. De aici spaţiul subteran se dilată brusc într-o
galerie largă şi înaltă, care se desfăşoară după un arc de cerc pe o lungime de aproximativ 100 m. Bolta
este întreruptă de numeroase hornuri, în timp ce podeaua este acoperită de o pătură groasă de argilă
nisipoasă, îndeosebi spre capătul peşterii, pereţii sunt ornaţi cu scurgeri stalagmitice, alături de care se
dezvoltă câteva stalagmite şi câmpuri de stalactite tubulare, extrem de fragile.
Condiţii de vizitare. Nu sunt necesare decât mijloace de iluminat.
Bibliografie. R. Jeannel şi E. Racoviţă (1929), I. Popescu Argeşel (1977).
MUNŢII POIANA RUSCA
(Fig. 32) Schiţa bazinului superior al Begăi
* PEŞTERA DE LA ROMÂNEŞTI
(Fig. 33)
Sinonimii. Peştera cu Apă, Peştera Româneşti-Fereşeşti, Peştera Mare de la Fereşeşti.
Localizare şi căi de acces. Dintre peşterile existente în bazinul superior al râului Bega,
Peştera de la Româneşti este cea mai mare şi mai interesantă. Ea este situată la sud-est de satul
Româneşti (com. Tomeşti, jud. Timiş), în versantul stiâng, bine împădurit, al Văii Pustinia, la 2,2 km în
amonte de confluenţa acestui pârâu cu Bega Poienilor. Mai exact este săpată în versantul nordic al
Dealului lui Filip, numit Dosu Peşterii la 370 m altitudine (fig. 32). Din satul Româneşti există două căi
de acces : a) pe drumul Frăsâneştilar, care urmează Valea Bega Poienilor până la confluenţa cu Valea
Pustinii, apoi pe această vale până în apropierea unei cariere de calcar (4 km), de unde se urcă pieptiş
pe versantul stâng urmând o cărare în pantă foarte abruptă, până la intrare ; b) pe drumul care urmează
cumpăna de ape, peste Dealul Stârc şi peste Merişorul până la o mică înşeuare, de unde se merge pe o
potecă ce coboară spre peşteră (o oră de mers pe jos). Greu de găsit fără călăuză din sat.
La Româneşti (unde se poate găsi o gazdă) se ajunge urmând şoseaua modernizată LugojDeva până la Margina, iar de aici drumul spre Voislova (care străbate partea vestică a Munţilor Poiana
Rusca de la nord la sud) până în sat. La Voislova drumul întâlneşte şoseaua naţională CaransebeşHaţeg şi calea ferată Caransebeş-Subcetate.
Date istorice. Primele studii geologice şi faunistice sunt efectuate de T. Orthmayr (1872). În
1963 peştera face obiectul unor cercetări moderne complexe şi se întocmeşte planul cavităţii (Şt.
Negrea, A. Negrea, V. Sencu şi L. Botoşăneanu, 1965).
Descriere. Galeriile accesibile turiştilor însumează 340 m şi sunt dezvoltate în plan orizontal
pe fisuri tectonice prin care a circulat cândva apa de infiltraţie (fig. 33). Prima parte este săpată în
calcare dolomitice cenuşii sau alb-gălbui, iar restul într-o brecie tectonică (caz unic în România). După
explorarea recentă a hornurilor de către cercul de speologi amatori „Cristal” din Timişoara, peştera
măsoară 1 386 m pe 68 m denivelare.
Intrarea lată de 9,5 m şi înaltă de 2 m permite intrarea luminii până la 70 m. Galeria principală
este aproape dreaptă, de mari dimensiuni, cu lărgiri la intersecţia fisurilor tectonice, cea mai mare fiind
Sala Liliecilor. Din această sală se desfac mai multe culoare, unele devenind impenetrabile prin

îngustare. Apa de condensare şi infiltraţie, abundentă în timpul ploilor, alimentează câteva gururi şi
micro-gururi sau bălteşte pe planşeu. Pe pereţi şi tavan, mai ales în partea terminală, există hieroglife
de coroziune, septe şi stâlpi de coroziune, iar în multe locuri argilă de decalcifiere, aranjată sub aspect
de „piele de leopard”, atrage plăcut privirea vizitatorilor. Fiind într-o fază incipientă de concreţionare,
peştera conţine puţine stalactite fistuloase („macaroane”), scurgeri parietale destul de variate, crustă
stalagmitică cu gururi şi perle de cavernă, stalagmite, domuri şi coloane (dintre care una de 7 m numită
Tibia şi Peroneul, fracturată din cauza deplasării planşeului).
Sub colonia de rinolofi aflată la 20 m înălţime în Sala Liliecilor există guano foarte umed.
Săpăturile specialiştilor au dat la iveală oase de urs de cavernă şi obiecte provenind de la o aşezare
neolitică : un depozit de cereale, ceramică aparţinând culturilor de Tisa şi Coţofeni, precum şi o vatră
acum reconstituită şi expusă în Muzeul din Timişoara, unde se păstrează şi resturile de urs de cavernă.
Condiţii de vizitare. În trecut peştera era des vizitată de localnici, care au exploatat guanoul
şi au degradat unele concreţiuni. Deşi neamenajată, este uşor de parcurs. Sunt necesare cască de
protecţie şi îmbrăcăminte călduroasă sub salopetă (temperatura aerului 6,5-8,5°C). Atenţie la săpăturile
din zona intrării şi la guanoul umed şi lunecos din fund. Timp de vizitare : ½ oră.
Bibliografie. T. Orthmayr (1872), Şt. Negrea, A. Negrea, V. Sencu şi L. Botoşăneanu (1965),
M. Bleahu, V. Decu, Şt. Negrea, C. Piesa, I. Povară şi I. Viehmann (1976).
MUNŢII ANINEI
(Fig. 35, 37,48 şi 49)
PARCUL NAŢIONAL SEMENIC - CHEILE CARAŞULUI
În Munţii Banatului au fost create mai multe rezervaţii naturale, fie pentru ocrotirea unor
plante, fie pentru salvarea unor comori de frumuseţe la suprafaţă sau în subteran. Dar aceste
rezervaţii nu sunt suficient de mari şi există pericolul ca, în urma creşterii impactului om-natură, în
zonele din imediata vecinătate să se producă schimbări ecologice ireversibile. Iată de ce soluţia
optimă o constituie contopirea rezervaţiilor bănăţene în parcuri naţionale, incluzând şi zone tampon în
care activitatea economică să fie astfel reglementată încât oamenii mileniului ce stă să vină să se
bucure şi ei de farmecul naturii nealterate lăsată moştenire de străbunii noştri. Un astfel de parc
urmează a lua fiinţă în Munţii Banatului. El va include în primul rând Masivul Semenic şi Cheile
Caraşului, deci două zone învecinate şi legate prin trasee cu marcaje turistice, dar mult diferite sub
aspect geografic, geologic, al vegetaţiei şi al faunei. Sectorul vestic este prin excelenţă carstic,
cuprinzând o parte din Munţii Aninei în care se află cea mai mare concentrare de peşteri din ţară,
chei, doline, văi de doline şi ponoare. Sectorul estic e dimpotrivă cristalin şi corespunde în cea mai
mare parte Munţilor Semenic, unicul masiv carpatic cu nume de floare.
Concret, oamenii de ştiinţă au propus includerea în acest parc naţional a patru rezervaţii.
Prima, deja existentă, ocroteşte Cheile Caraşului (de care ne vom ocupa mai departe), chei ce nu sunt
cu nimic mai prejos decât vestitele Chei ale Nerei. Ele reprezintă un adevărat muzeu natural în care
toate formele carstice de suprafaţă şi de sub pământ sunt bine reprezentate. A doua rezervaţie este
creată pentru făgetele virgine de la obârşia Nerei, situate între 800 şi 1 400 m altitudine pe versantul
sud-estic al Semenicului; aceste făgete cu brad şi paltin în care arborii au o vârstă de peste 350 de ani
şi o înălţime de până la 40 m sunt considerate printre cele mai frumoase din Europa şi alcătuiesc cea
mai reprezentativă rezervă a ecosistemelor de fag de pe continent. A treia rezervaţie va include Cheile
Gârliştei (de care va fi vorba la locul potrivit) situate la nord de Anina, chei de o deosebită valoare
peisagistică; vegetaţia este, ce-i drept, cam degradată, dar se poate reface. A patra rezervaţie o
constituie brădetele şi făgeto-brădetele de la obârşia Caraşului, unice în România prin vigoarea şi
extinderea lor; ea va include şi izbucul Caraşului (de care vom vorbi de asemenea la locul potrivit),
obiectiv carstic unic în ţară prin debitul său puternic.
Cea mai întinsă parte a viitorului parc va avea regim de zonă tampon şi va include aproape
toţi Munţii Aninei, partea centrală, vestică şi nordică a Munţilor Semenic şi Valea Bârzavei care
separă cele două masive muntoase. Munţii Aninei sunt în bună parte acoperiţi de păduri compacte,
întrerupte ici-colo de păşuni şi fânaţuri; numai pe platoul Semenicului, denumit şi „Acoperişul
Banatului”, pădurile au cedat de mult locul păşunilor. Zona de prepare se întinde în vestul parcului,
incluzînd localităţile Caraşova şi Iabalcea - de un deosebit interes etnografic - Domanul şi
Cuptoarele, toate cu terenuri agricole, fânaţuri şi păşuni în care activitatea economică şi turistică se
va desfăşura ca şi până acum. Dintre cele patru rezervaţii, drumeţul este atras ca un magnet de prima,
respectiv de spectaculoasele Chei ale Caraşului lungi de 19 km. Această rezervaţie botanică,
cinegetică şi peisagistică de prim ordin este în strânsă legătură cu două renumite rezervaţii
speologice: Peştera Comarnic şi Peştera Popovăţ, vestite atât prin monumentalitatea galeriilor şi
sălilor, cit şi prin splendoarea podoabelor concreţionare de calcit. Dacă prima peşteră se află în

imediata apropiere a cheilor, cea de a doua este situată chiar în sectorul cel mai sălbatic al acestora un fragment de natură cu totul intactă, zona în care se răsfaţă, pe lîngă scumpie, mojdrean şi liliac,
numeroase alte plante interesante de origine sudică, rare în flora României. Fauna terestră a cheilor
cuprinde şi ea un mare număr de specii meridionale cum sunt unele şopârle, licuriciul bănăţean şi
scorpionul carpatic. Deşi nu conţine calcare şi deci nici fenomene carstice, vom spune câte ceva şi
despre Platoul Semenicului, pentru că de aici izvorăsc trei din cele şase principale râuri ale Banatului
(Timişul, Nera şi Bârzava), iar al patrulea (Caraşul) îşi are izvoarele în apropiere – râuri care străbat
zone carstice întinse sau mai puţin întinse. Ne aflăm în faţa unui impresionant nod de ape. Apa freatică
este oferită din belşug de şisturile cristaline ale muntelui prin numeroase izvoare care alimentează o
densă reţea de pârâiaşe şi pâraie. Astăzi platoul e năpădit de fânaţuri şi păşuni şi e înţărcuit din toate
părţile de pădure. Cândva, cu excepţia mameloanelor stâncoase ce străjuiesc podişul, acesta era în
întregime împădurit. Focurile puse de ciobani au făcut loc păşunilor. Ici şi colo, câte o rarişte sau
pâlcuri de fagi bătrâni mai amintesc de măreţia codrilor ce îmbrăcau odinioară ,,Podul” Semenicului.
O dată cu topirea zăpezilor şi apariţia gingaşelor brânduşe şi genţiane, muntele este luat în primire de
primii ciobani ce urcă în şir indian dinspre Ţara Almăjului cu turme de oi şi vite, iar înaltul cerului se
umple de trilurile ciocârliilor. Vara e deseori minunată, cu dogoarea soarelui uşor temperată de suflul
răcoros al pădurilor înconjurătoare. Dar să nu uităm că Semenicul e cunoscut şi prin năprasnicele
furtuni însoţite de descărcări electrice cumplite care mătură platoul din când în când cu rafale de
grindină sub cerul devenit dintr-o dată plumburiu şi vânăt. Poate că toamna este anotimpul ideal
pentru drumeţie atât în Semenic, cât şi în Cheile Caraşului şi in toţi Munţii Banatului - deşi e posibil
că iubitorii sporturilor de iarnă, care cunosc valoarea Semenicului pentru practicarea schiului, nu vor
fi de acord cu această părere şi vor reliefa calităţile pârtiei de coborâre şi a celei de slalom. Viitorul
parc naţional include, aşadar, atât zone peisagistice de prim ordin cât şi zone profund afectate de
activitatea umană şi în care turismul va fi tot mai intens.
* GAURA TURCULUI
(Fig. 34)
Sinonimii. Gaura Mare, Peştera Sudol sau Sodol, Peştera Cuptoare, în unele lucrări apare şi
sub denumirea de: Peştera Sohodol. Peştera Sudol I, Peştera Izvorului de la Sohodolul Reciţei.
Localizare şi căi de acces. La sud de Reşiţa se întind Munceii Domanului - partea cea mai
nordică a Munţilor Aninei - în care există cavităţi, unele fiind destul de mari şi împodobite cu
formaţiuni variate şi interesante. Aşa este Peştera Stârnic (700 m), din păcate inaccesibilă de când, cu
ani în urmă, intrarea a fost astupată de un drum construit pentru o carieră de calcar. Gaura Turcului
(438 m) pe care o descriem în continuare; Avenul din Poiana Gropii (-235 m) care până în 1974 a
deţinut recordul de adâncime pe ţară. Urcând de la Cantonul Minda (situat la 5 km sud de centrul
Reşiţei) pe drumul Stegului (spre Anina), după vreo 3 km dăm într-un luminiş care permite o vedere de
ansamblu asupra Văii Baciului dominată la est de abruptul Dealului Cârşiei. Versantul drept este
acoperit de tufe dese de liliac şi de făget mascând guri de peşteri. Coborând în fundul Văii Baciului în
dreptul confluenţei acesteia cu Valea Sodolului, ajungem la nişte sălaşe. De departe se zăreşte intrarea
înaltă şi oblică, cu urme de ziduri medievale a Găurii Turcului. Ea e situată la 500 m altitudine în baza
versantului vestic, abrupt, al Dealului Cârşiei, pe malul drept al pârâului Sodolu Mare, la 100 m
distanţă deasupra izvorului carstic Drăgoina (fig. 35). Dacă de la confluenţa amintită urmăm drumul de
căruţă în jos pe valea Râului Mare (rezultată din unirea Văilor Baciului şi Sodolului) închidem circuitul
la Cantonul Minda. Pe traseul propus nu există marcaje. Revenind la Reşiţa ne putem caza la hotelul
„Semenic” aflat în centrul oraşului, pe malul Bârzave în apropiere se află gara şi autogara.
Date istorice. Prima descriere, succintă, apare în Seria „Biospeologica” (R. Jeannel, 1929). În
perioada 1961-1963 este cartată şi studiată complex (L. Botoşăneanu, A. Negrea şi Şt. Negrea, 1967),
iar între 1963-1970 face obiectul unor cercetări de ecologie cavernicolă (A. Negrea şi Şt. Negrea,
1971 ; Şt. Negrea şi A. Negrea, 1968, 1972, 1977).
Descriere. Peştera este alcătuită dintr-un sistem labirintiform de galerii, săli şi puţuri
totalizând 438 m pe o denivelare de 22 m. Lumina pătrunde difuz până la 24 m. Din Galeria Principală
se desface la stânga Diaclaza Oblică iar la dreapta Galeria Ascunsă, mai greu accesibilă. Partea
profundă a peşterii este alcătuită din Galeria Descendentă, cam dificil de parcurs până la lacul-sifon din
capătul sud-vestic. La întâlnirea dintre Galeria Principală şi Galeria Descendentă se află Sala cu
Blocuri Prăbuşite. Din această sală se desface un culoar cu horn care ne urcă în Sala Superioară,
precum şi un puţ de 13 m care ne coboară în Sala Inferioară. În timpul ploilor abundente Galeria
Descendentă şi ramura sa estică (care se termină printr-un sifon) sunt în bună parte inundate, putânduse înainta până la sifoanele temporare (v. fig. 34). De altfel această galerie subfolosită are puternice
urme de eroziune şi coroziune a apei (hieroglife, lame ascuţite, poliţe de silex etc.). La începutul

Galeriei Principale (care este fosilă) există doar hieroglife şi marmite. Probabil că apa care se pierde
prin ponorul Drăgoina din Poiana Bichii a contribuit la formarea peşterii, într-o fază mai veche din
evoluţia sa, Galeria Principală era drenată de un curs de apă subteran care ieşea prin actuala deschidere
prevăzută cu urme de ziduri. Ulterior, o dată cu adâncirea peşterii, apa şi-a modificat cursul, drenând
Galeria Descendentă între cele două lacuri-sifon şi, ieşind la exterior prin izvorul Drăgoina. În faza
actuală apa este drenată prin galeriile unui sistem inferior, activ, inaccesibil omului; numai la viituri
puternice mai este folosit parţial sistemul subfosil (Galeria Descendentă). Galeriile nu-s bogate în
speleoteme. Pe alocurea există totuşi concreţiuni de calcit care ne încântă privirea: stalactite, scurgeri
parietale, crustă stalagmitică cu gururi şi stalagmite. Peştera prezintă un interes deosebit pentru unele
vieţuitoare mărunte de pe podea (o specie de miriapod şi alta de gândac care trăiesc numai în câteva
peşteri bănăţene), precum şi pentru două specii de crustacei subterani minusculi ce populează
bazinaşele cu apă din Galeria Descendentă.
Condiţii de vizitare. Nu există amenajări turistice. Pentru a parcurge toate galeriile e nevoie
de lampă, cască de protecţie, salopetă şi cizme de cauciuc ; pentru puţ (recomandat numai speologilor
amatori) mai trebuie o scară speologică de 13 m şi coardă de asigurare. Se recomandă vizitarea în
lunile cu puţine precipitaţii. Timp necesar (exclusiv puţul) : l oră.
Bibliografie. R. Jeannel (1929), L. Botoşăneanu, A. Negrea şi Şt. Negrea (1967), L. Botoşăneanu (1971), A. Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu,
V. Decu, Şt. Negrea, C. Piesa, I. Povară şi I. Vieh-mann (1976).
*** PEŞTERA COMARNIC
(Fig. 36)
Sinonimii. Peştera de la Cantonul Comarnic (pentru insurgenţă), Peştera de la Ogaşul
Ponicova (pentru resurgenţă).
Localizare şi căi de acces. Peştera Comarnic e situată în Munţii Aninei, renumiţi pentru
bogăţia pădurilor şi pentru zăcămintele de cărbune superior. Râuri nu mai puţin renumite ca Nera,
Caraşul şi Minişul îi brăzdează adânc, formând chei sălbatice în pereţii cărora se deschid guri de
peşteră prin care poţi coborî în inima pământului. Alte râuri, mai mici, se pierd în calcare prin ponoare,
urmându-şi drumul prin galerii săpate de ele în decurs de milenii. Aşa s-a pierdut şi pârâul Ponicova
cam pe la jumătate distanţă între Reşiţa şi Anina, dând naştere peşterilor Comarnic şi Popovăţ (pentru
situarea lor vezi fig. 37).
Prin sălile ei monumentale, prin masivitatea şi grandoarea formaţiunilor ei stalagmitice,
Peştera Comarnic este cea mai frumoasă din Banat şi una dintre cele mai mari şi impresionante peşteri
din România. Situată în raza satului Iabalcea (com, Caraşova, jud. Caraş-Severin), reprezintă o
străpungere hidrologică a pârâului Ponicova în calcarele care alcătuiesc Cleanţul Putnata (681 m).
Intrarea Comarnic se află în versantul stâng al văii cu acelaşi nume, la circa 200 m de Cantonul silvic
Comarnic (440 m alt.) ; intrarea Ponicova (prin insurgenţă) se găseşte într-o poiană mare, cu indicator
C.M.N., situată în apropierea şoselei Reşiţa-Anina, la 3,5 km distanţă de canton în direcţia Aninei (470
m alt.).
Pentru a ajunge la cantonul Comarnic se ia din faţa hotelului Semenic din Reşiţa un autobuz
de Văliug şi se coboară la cantonul Minda. De aici, cu o ocazie sau pe jos, se merge pe drumul Stegului
(o şosea forestieră ce leagă Reşiţa de Anina) cale de 14 km până la canton. Drumul este o încântare,
deoarece seamănă cu o alee de parc străjuită de conifere şi fagi maiestuoşi, peisajul fiind când mai
deschis, când mai aspru şi întunecat. Lăsând pe dreapta câteva înălţimi care depăşesc cu puţin 600 m,
drumul face mereu coturi largi, prinde Valea Topliţei, apoi ajunge la cantonul Comarnic. Acest canton,
deşi nu oferă cazare turiştilor, are o mare importanţă pentru că este un punct de plecare spre sectorul cel
mai sălbatic al Cheilor Caraşului (rezervaţie botanică), de vizitare a peşterilor Comarnic şi Popovăţ
(rezervaţii speologice), precum şi pentru că aici vin două dintre marcajele ce coboară din Munţii
Semenic : cruce roşie, care se opreşte aici, şi bandă albastră, care duce prin Caraşova la Reşiţa. De la
canton până la Anina pe drumul Stegului în continuare sunt 19 km.
Date istorice. Prima menţiune despre peşteră datează de la începutul secolului (Z. Schreter,
1912, geologie). Între 1933 şi 1939 este studiată temeinic, punând accentul pe mineralogie şi
paleontologie, de E. Balogh ; planul galeriilor ridicat de acest autor este şi astăzi reprodus în
publicaţiile ştiinţifice şi turistice, inclusiv în cea de faţă. E. Bokor (1921) şi R. Jeannel (1929) fac
primele investigaţii faunistice. În 1961, L. Botoşăneanu, A. Negrea şi Şt. Negrea efectuează cercetări
extensive, continuate de V. Sencu, iar în perioada 1965-1969, A. Negrea şi Şt. Negrea studiază
biocenozele cavernicole.
Descriere. Galeriile şi sălile cunoscute până în prezent însumează 5 229 m. Diferenţa de nivel
dintre cele două intrări opuse este de 31,5 m. Peştera este alcătuită dintr-un nivel superior, prin care nu
mai circulă apa şi unul inferior, parcurs temporar de pârâul Ponicova.

Intrarea Comarnic se află la capătul nordic al peşterii ; ea este relativ mică, închisă cu poartă
metalică şi serveşte de acces grupelor de vizitatori conduse de ghid. Intrarea Ponicova e situată în
capătul sud-vestic, la baza unui perete calcaros ; ea este mai mare, închisă de asemenea cu poartă
metalică şi serveşte la ieşirea turiştilor.
Sistemul de galerii s-a format sub acţiunea pârâului Ponicova care, adâncindu-se treptat în
fracturile tectonice ale benzii de calcare (lată de numai 300- 400 m şi orientată nord-sud), a format mai
întâi nivelul superior (fosil), apoi pe cel inferior (subfosil). Colorările cu fluoresceină au arătat că există
încă un nivel inferior (activ), inaccesibil; în perioadele secetoase apa pârâului se pierde în albie la 50100 m înainte de intrarea Ponicova, circulă numai prin acest nivel şi iese prin resurgenţă (fig. 36).
Cei peste doi kilometri ai nivelului superior fosil reprezintă o grandioasă succesiune de galerii de mari
dimensiuni care fac legătura între săli vaste sau destul de mari. Acest sistem principal al peşterii, care
leagă cele două intrări, constituie atracţia turistică importantă prin bogăţia speleotemelor (a formaţiilor
conoreţionare). Să pătrundem prin intrarea Comarnic. La începutul galeriei, până la punctul 7 (v. fig.
36) se găsesc puţine concreţiuni. În sălile din punctele 11, 15, 20 şi 23 ne uimeşte îngrămădirea haotică
a imenselor blocuri prăbuşite, la Sala Zebrelor pereţii şi tavanul sînt dungaţi de calcarele stratificate cu
intercalaţii de silex intercalate la suprafaţă. Abia din această sală încep să abunde frumuseţile renumite
ale peşterii. Formaţiunile concreţionale sînt de o varietate uluitoare alcătuind un adevărat muzeu
natural în care acestea sunt oferite cu dărnicie. Din tavan atîrnă tot felul de stalagtite, de la cele mini,
tubulare, de tip “macaroană”, înghesuite una-n alta pînă la cele în formă de uger, sau cele strîmbe,
cotite. Pe podea întîlnim nenumărate variante ale stalagmitelor de la cele columnare care prin întîlnirea
cu stalagmitele dau graţioase coloane, pînă la enorme domuri. Tot pe podea ne mai încîntă ochii gururi
pline de apă limpede, gururi uscate cu perle de cavernă lustruite sau baraje de travertin. Astfel sunt
Zidurile Chinezeşti, dintre punctele 36 şi 38, zone în care la topirea zăpezilor sau în timpul viiturilor
mari se instalează lacuri destul de întinse. Pe alocuri pereţii şi tavanul sunt adevărate expoziţii de
basoreliefuri de calcit de diverse nuanţe cromatice, prezintă orgi, baldachine văluri şi draperii, lame
translucide, cristale minuscule de calcit şi felurite alte formaţii care scânteiază feeric la lumina
lămpilor.
Porţiunile cele mai minunat ornamentate prin osteneala înceată dar rodnică a apei încărcate cu
carbonat de calciu au căpătat denumiri sugestive : Orga Mică, Orga Mare, Muzeul, Zidurile Chinezeşti,
Opera sau Sala de Cristal (fig. 36). Ghidul nu va pierde ocazia de a arăta turistului Nuca de Cocos
Crocodilul, Lămâia, Ciupercile, Gemenii, Cămila şi altele formaţiuni în care, cu puţină fantezie, poţi
întrezări silueta respectivă. Din punctul 59, o ramificaţie ne conduce în Sala Virgină, cu ani în urmă
protejată de o poartă. Frumuseţea formelor de piatră întrece tot ce am putut vedea până aici. E întradevăr o risipă de superbe şi sclipitoare stalagmite, domuri şi coloane gunin în trepte, scurgeri parietale
proeminente şi draperii în colorit dominând rozul cu nuanţe de ocru. Sala mai arată cum arăta probabil
întreaga galerie fosilă în urmă cu mai bine de un secol.
Tot din punctul 59 o ramificaţie ne conduce prin Galeria Cotită, scundă şi întortocheată, lipsită
de formaţiuni stalagmitice, la intrarea Ponicova (punctul 88). Spre deosebire de galeria principală pe
care am venit, ea nu e săpată în calcare jurasice cenuşii, ci în calcare cretacice alb-gălbui. Nivelul
inferior subfosil este inundat în întregime în epoca topirii zăpezilor şi viiturilor puternice. El poate fi
vizitat numai parţial la ape scăzute pe sectoarele de galerii accesibile prin punctele 20, 34 şi 52.
Comunicarea între aceste sectoare este împiedicată de un sifon permanent (Fântâna lui Pluto), iar
înaintarea spre nord de alte sifoane. Apa, care irigă galeriile inferioare, iese la suprafaţă printr-o
resurgenţă impenetrabilă. Există şi în aceste galerii concreţiuni splendide, cum este Cascada de Lapte,
dar mai interesante şi mult mai numeroase sunt formele sculptate de cursul de apă subteran pe toată
secţiunea galeriilor („linguriţe”, martori de silex, lapiezuri etc.). Fauna de nevertebrate terestre a
peşterii conţine specii cavernicole endemice interesante din neamul crustaceilor şi insectelor, iar în
unele gururi o specie de lătăuşi subterani. Dintre lilieci sunt prezenţi rinolofii care au o colonie în
punctul 50, sub care s-a format o movilă de guano.
Condiţii de vizitare. Peştera Comarnic a căpătat statut de rezervaţie speologică deschisă
turismului în 1946. I s-a acordat acest statut pentru că este cea mai mare din Munţii Banatului ; permite
specialiştilor studiul unor remarcabile fenomene carstice subterane şi al faunei cavernicole cu elemente
troglobionte endemice ; pentru splendorile concreţionare cu care natura a înzestrat peştera din plin.
Facem apel la conştiinţa ecologică a vizitatorilor pentru protejarea acestui monument al naturii. E
regretabil că unele formaţiuni poartă urmele distrugerii, fiind sparte, murdărite cu funingine sau
purtând chiar numele făptaşului, în acelaşi timp, este demnă de laudă iniţiativa tinerilor din Clubul
speologic „Exploratorii” din Reşiţa care au luat în custodie această peşteră, curăţind pereţii de
mâzgălituri şi scoţând periodic deşeurile neputrescibile aruncate de vizitatori cu carenţă în educaţie.
Amenajările actuale constau din închiderea cu porţi metalice a celor două intrări şi aranjarea blocurilor
în trepte peste stâncăria prăbuşită din unele săli. Vizitarea nivelului superior fosil se face numai în

grupuri conduse de ghidul peşterii care oferă mijloace de iluminat şi dă toate explicaţiile necesare.
Temperatura din profunzimea acestui nivel fiind de 9-9,5° se impune o îmbrăcăminte mai călduroasă ;
nu e nevoie de echipament speologic special. Parcurgerea întregului traseu turistic durează între 2 şi 3
ore. Pentru vizitarea galeriilor din nivelul inferior, accesibile cu piciorul numai la ape scăzute (de
preferat toamna sau iarna), este nevoie de cască, cizme de cauciuc şi haine.
Bibliografie. Z. Schreter (1912), E. Bokor (1921), R. Jeannel (1929), L. Botoşăneanu, A.
Negrea şi Şt. Negrea (1967), L. Botoşăneanu (1971), A. Negrea şi Şt. Negrea (1971), Şt. Negrea şi A.
Negrea (1968, 1972, 1977), V. Sencu (1972), M. Bleahu, V. Decu, Şt. Negrea, C. Piesa, L Povară şi L
Viehmann (1976), L. Botoşăneanu şi Şt. Negrea (1976).
CHEILE CARAŞULUI
(Fig. 37)
Cheile Caraşului sunt renumite prin mărimea (circa 19 km), frumuseţea şi aspectul lor
sălbatic. Ele sunt creaţia râului Caraş în încercarea de a-şi croi drum de-a latul prin calcarele
mezozoice, strâns cutate şi tectonizate ale zonei Reşiţa-Moldova Nouă. De la izvor până la cantonul
silvic Jervani, râul curge spre nord, tăindu-şi valea mai întâi prin şisturi cristaline, apoi prin calcare.
Mai jos de Jervani, în dreptul cantonului Navesul Mare. Caraşul coteşte spre vest şi pătrunde în cheile
propriu-zise. După circa 1,5 km revine la direcţia nord, pe care şi-o menţine până în dreptul Peşterii
Ţolosu. În acest sector, el taie calcarele sinclinalului Moldoviţa-Colonovăţ şi primeşte doi afluenţi :
mai întâi Buhuiul, pe stânga, în punctul numit Megiureca (după ce şi acesta a parcurs în amonte circa
8 km de chei la fel de sălbatice), apoi Comarnicul, pe dreapta, în punctul numit Gura Comarnicului.
De la Peştera Ţolosu râul coteşte spre nord-vest, parcurge Depresiunea Prolaz, unde cheile au o
scurtă întrerupere din cauza unei falii perpendiculare pe cursul apei, apoi coteşte încă o dată spre
sud-vest înainte de a ajunge la Peştera de sub Cetate II şi, după câteva meandre puternice, iese în
depresiunea largă a Caraşovei. Altitudinea Caraşului în chei este mică : sub 400 m la intrare şi circa
200 m la ieşire. Apa, circulând prin fisurile calcarelor puternic tectonizate, a dat naştere unor variate
şi spectaculoase forme carstice de suprafaţă. Astfel lapiezurile sunt larg răspândite pe marginea
cheilor cât şi pe Platforma Iabalcei; ele au şanţuri adânci de până la 2 m şi sunt astupate total sau
parţial de sol. Numeroase doline cu diametrul până la 200 m şi adâncimea până la 30 m ciuruiesc
Dealul Pateşan şi platforma menţionată, unde densitatea lor atinge 50/km ! Apa ploilor se infiltrează
prin aceste doline şi prin fundul văilor formate de ele, irigă galerii subterane şi iese în chei prin guri
de peşteră (Ţolosu, Grădinca, Cetate II, Peştera de după Cîrşă etc.). Mai multe zeci de peşteri au fost
explorate şi descrise în lucrări de specialitate ; dintre ele vom prezenta mai departe doar şase mai
interesante pentru drumeţii care se pot abate din chei până la ele.
Pentru a ajunge în Cheile Caraşului (fig. 37) se porneşte din Reşiţa pe şoseaua ce duce la
Anina până în comuna Caraşova (unde prindem capătul din aval al cheilor) sau pe cealaltă şosea de
Anina, numită Drumul Stegului, până la Cantonul Comarnic. Deoarece la acest canton vine din Munţii
Semenic marcajul bandă albastră care, străbătând partea din aval a cheilor duce la Caraşova şi de
aici la Reşiţa, vom porni de la Comarnic, după ce am vizitat celebra peşteră.
Distanţele, cu piciorul, sunt următoarele (fig. 37) : Cantonul Comarnic - confluenţa pârâului
Comarnic cu Râul Caraş (circa 1,4 km pe potecă ; 1/2 oră cu piciorul); confluenţa Comarnicului cu
Caraşul - Peştera Ţolosu (5-6 ore cu piciorul prin chei în porţiunea lor cea mai sălbatică, lipsită de
poteci) ; Peştera Ţolosu - Lunca Prolazului (circa l oră cu piciorul pe potecă) ; Lunca Prolazului com. Caraşova (circa 1/2 ore cu piciorul pe poteca ce îngână firul apei prin chei, urmărind marcajul
bandă albastră). Pentru evitarea porţiunii dificile dintre confluenţa pârâului Comarnic şi Ţolosu, se
poate urmări de la Cantonul Comarnic marcajul bandă albastră care urcă pe platoul carstic Iabalcea,
coboară la Lunca Prolazului, urmează firul apei prin chei până la Caraşova şi apoi şoseaua până la
Reşiţa.
Intre cantonul silvic şi confluenţa pârâului Comarnic cu Caraşul poteca se pierde pe alocuri,
trecând de pe un mal pe celălalt. Parcurgerea sectorului de chei care urmează prezintă mari
dificultăţi. Este nevoie de o călăuză care cunoaşte bine acest sector, iar turistul trebuie să aibă o
condiţie fizică bună, experienţă şi antrenament. Râul a săpat adânc în platforma calcaroasă cu pereţi
de până la 200 m înălţime, făcând numeroase cotituri ca sa ocolească pintenii calcaroşi numiţi de
localnici „curmături”, în lipsa unei poteci se înaintează prin apa râului Caraş, iar în dreptul dornelor
(unele adânci de peste 15 m) trebuie urcat pe unul din abrupturile calcaroase cu baza scăldată de apă
şi trecut prin pădurea virgină, peste curmătură, pentru a da din nou de râu. Până la Ţolosu este nevoie
de aproximativ 12 asemenea căţărări istovitoare peste versanţi. Ochii turiştilor temerari vor fi însă
răsplătiţi din plin de măreţia şi sălbăticia peisajului, de abrupturile în care se cască guri de peşteră,
de râul care ici se rostogoleşte cristalin pe pat de piatră şi stâncâ, colo se linişteşte într-o dornă de un

verde-albăstrui întunecat străfulgerată de sclipirile argintii ale păstrăvilor.
După porţiunea dificilă a curmăturilor ce trebuie escaladate, chiar în cotul pe care îl face
Caraşul îndreptându-se spre Prolaz, sub Cârşia Ţolosu, se impun atenţiei noastre „cazonele” în care
apa torentului ce iese din peşteră la viituri parcă clocoteşte. Sunt enormele marmite aşezate în trepte,
adânci de până la 7 m, pe buza cărora se poate urca spre peşteră pe timp secetos. Sunt cele mai
grandioase marmite cunoscute în carstul românesc. Prinzînd, în dreptul acestor marmite poteca de pe
malul stâng al râului şi trecând pe lângă gura unor mici peşteri şi pe deasupra unor dorne adânci de
până la 20 m, după 800 m ajungem în Lunca Prolazului.
Sectorul care urmează (Prolaz-Caraşova) este de asemenea sălbatic, înzestrat cu numeroase
guri de peşteră, dar fără curmături şi având accesul înlesnit de o potecă dăltuită pe alocuri în stâncă.
Depresiunea Caraşova, care se deschide brusc în faţa noastră şi în care s-a cuibărit comuna cu
acelaşi nume, este străjuită din toate părţile de versanţi, cei de la nord-est şi sud-est fiind calcaroşi şi
ciuruiţi de mici peşteri.
*** PEŞTERA POPOVĂŢ
(Fig. 38)
Sinonimii. Peştera Megiureca.
Localizare şi căi de acces. Peştera Popovăţ este săpată în Dealul Navesu Mare (661 m), deci
în raza satului Iabalcea (com Caraşova). Intrarea se află în versantul drept al Cheilor Caraşului, la 421
m altitudine, cu 45 m mai sus de albia râului Caraş.
De la Cantonul Comarnic, situat pe Drumul Stegului (vezi nota Cheile Caraşului şi fig. 37), se
trece prin faţa intrării Peşterii Comarnic şi se mai merge pe şosea circa 500 m în direcţia Aninei.
Ajungând la intersecţia cu terasamentul astăzi distrus şi năpădit de vegetaţie al fostei linii ferate înguste
se înaintează pe el circa un kilometru, se trece printr-un tunel şi se mai merge încă vreo 1,5 km, până în
dreptul intrării artificiale prevăzută cu uşă metalică.
Date istorice. Peştera Popovăţ a fost descoperită prin anul 1890, în timpul construirii unei
linii ferate înguste. Cu acel prilej, dinamitându-se, a apărut în versant secţiunea unei galerii de peşteră
care a fost zidită imediat. Ulterior intrarea în galerie a fost redeschisă şi i s-a pus o poartă metalică. Din
cauza braconierilor de peşteră, în decursul anilor s-au schimbat mai multe porţi. Intrarea naturală a
peşterii, colmatată de multă vreme, se află sub fosta linie ferată ; ea dădea acces în Sala Inferioară.
Planul peşterii şi primele cercetări au fost întreprinse de E. Balogh în anii 1936-1939, în paralel cu
Peştera Comarnic din apropiere. Cercetări mai recente (1961-1965), în care s-a pus accentul pe studiul
biospeologic, au fost făcute de L. Botoşăneanu, A. Negrea şi Şt. Negrea, iar după aceea de V. Senou.
Descriere. Peştera Popovăţ, săpată, ca şi Peştera Comarnic, de pârâul Ponicova, totalizează 1
121 m (15 m denivelare). Şi ea este remarcabilă din mai multe puncte de vedere, dar mai ales pentru
splendorile unice ale Sălii Finale.
Intrarea este neatrăgătoare, ca şi galeria de acces îngustă şi scurtă prin care se pătrunde în Sala
cu Prăbuşiri continuată de galeria Drumul lui Adam, adică în etajul superior, fosil, al peşterii. Sala are
înălţimi de până la 20 m, este puternic descendentă spre vest şi conţine o îngrămădire haotică de stâncărie şi concreţiuni prăbuşite din tavan, peste care s-au înălţat stalagmite şi o crustă de calcit. Pereţii
sălii, ca şi ai galeriei amintite, sunt împodobiţi cu scurgeri parietale proeminente, unele impresionante
prin mărimea lor. Drumeţul amator ocazional de peşteri trebuie să se mulţumească cu atât. Restul
peşterii, adică etajul inferior, subfosil, este dificil şi periculos în timpul viiturilor, deci recomandabili
numai speologilor amatori. El este alcătuit din săli mari, legate între ele de galerii înguste şi cotite,
parcurs temporar de un pârâu subteran care formează cinci sifoane în locurile unde tavanul se lasă
foarte jos.
Din Sala cu Prăbuşiri se poate pătrunde printr-o galerie largă şi scundă în Sala Inferioară.
Această sală are plafonul orizontal şi destul de lăsat (2-4 m) iar podeaua acoperită cu nisip şi mâl ; prin
cotloane se observă crustă stalagmitică cu oase de lilieci şi de rozătoare incluse în ea ; un con de
grohotiş marchează locul fostei intrări naturale folosită cândva de uriaşul urs de cavernă. Situată la cota
cea mai inferioară a peşterii, la viituri întreaga sală este ocupată de un lac.
Tot din Sala cu Prăbuşiri, mergând târâş prin galeria extrem de îngustă şi de joasă dintre
sifoanele 1 şi 2, se pătrunde în Sala cu Oase. Această sală, frumos împodobită cu concreţiuni,
adăposteşte numeroase oase de lilieci şi de rozătoare şi chiar colţi de urs de cavernă. Mai departe, se
înaintează printr-un sistem de galerii extrem de întortocheate şi înguste, prin care trebuie să ne târâm
aproape tot timpul. La intersecţia unor diaclaze galeriile se lărgesc şi se înalţă formând săli : Sala Mică,
Tripla Sală şi Sala cu Argilă. Aceste galerii scunde şi cu multe sifoane nu prea încântă ochiul ; aici
predomină urmele apei care a erodat şi corodat : hieroglife, lapiezuri, inele, poliţe de silex, iar pe podea
s-au îngrămădit mormane de nisip, pietriş şi mâl.
Ultima galerie, înaltă de până la 15 m, conduce în cea mai vastă încăpere a peşterii, în Sala

Finală, lungă de 80 m, lată între 10 şi 20 m şi cu înălţimi până la 20 m. Din extremitatea sa dreaptă se
poate coborî prin trei puţuri, adinei de 7-12 m, în Galeria Emilian Criştea, lungă de 110 m ; ea are
tavanul, pereţii şi o bună parte din podea măiestrit concreţionate ; un firav pârâiaş o străbate, parcurge
Sala Finală şi se pierde în Sala cu Argilă. Sala Finală e impresionantă prin dimensiuni, dar cu podeaua
în bună parte colmatată cu argilă groasă şi lipicioasă. Aici admiraţia noastră trebuie împărţită între
delicatele gururi din calcit alb, scurgerile monumentale de-a lungul pereţilor, stalactitele uriaşe,
stalagmitele-lumânări şi coloanele de mari proporţii şi zestrea neîntrecută a şirului de mici săli care o
continuă ,pe cea mare; aici îşi etalează frumuseţea, încă intacte, mici stalactite cu ramificaţii excentrice,
stalactite umflate, cu tuberculi sau în formă de macaroane, dintre care unele sudate cu stalagmite, apoi
mici helictite, stalagmite lumânări, bazinaşe (gururi) căptuşite cu cristale şi alte minuni de piatră albă
alcătuind o veritabilă colecţie de muzeu. Avem de-a face, indiscutabil, cu unele dintre cele mai
împodobite săli a lumii subterane din ţară. Să nădăjduim că zestrea lor de frumuseţe va fi păstrată nu
numai graţie obstacolelor naturale din belşug distribuite pe parcurs până aici, ci şi graţie dragostei de
natură şi conştiinţei vizitatorilor.
Fauna măruntă merită atenţie prin câteva specii cavernicole care trăiesc şi în Peştera
Comarnic. Dintre lilieci - numai puţini rinolofi care nu formează colonii. Rămăşiţele din Sala cu Oase
arată că peştera era populată de vreo 8 specii, dintre care unele foarte rare în România (Myotis
bedesteini şi Eptesicus nilssoni). Săpăturile din etajul fosil au dat la iveală numeroase resturi de urs de
peşteră şi ale unui rozător fosil (Cricetulus migratorius), precum şi fragmente de os utilizate ca unelte
de strămoşii noştri, pentru care peştera a reprezentat un adăpost bun.
Condiţii de vizitare. Peştera Popovăţ are statut de rezervaţie speologică din 1963 şi este
închisă cu poartă metalică. Ghidul Peşterii Comarnic are voie să introducă vizitatori numai cu
aprobarea C.M.N. şi numai în etajul superior (durata 1/2 oră). Trebuie multă atenţie pentru că în Sala
cu Prăbuşiri există formaţiuni vechi, alterate, care se pot rupe şi cădea. Temperatura variază în jur de 89°.
Pentru vizitarea etajului inferior este nevoie de cască, cizme de cauciuc şi salopetă, iar pentru
puţurile din Sala Finală (recomandate numai speologilor amatori), de o cască speologică şi de o coardă
de asigurare ; timpul necesar : 2-3 ore plus l-2 ore pentru coborârea şi vizitarea Galeriei Emilian
Criştea. Atragem atenţia că galeriile acestui etaj - în care se înaintează mai mult tîrîş - devin o
periculoasă capcană în cazul unui şuvoi care poate obtura cele cinci sifoane la o viitură cât de mică, în
decurs de câteva ore! Mai adăugăm că Marele Sifon (I) poate tăia retragerea din interior chiar în timpul
iernii, dacă zăpada din dolinele de la suprafaţă se topeşte brusc. Pentru o rămânere mai îndelungată de
3- 4 ore se impune folosirea unui telefon de campanie.
Bibliografie. L. Botoşăneanu, A. Negrea şi Şt. Negrea '(1967), A. Negrea şi St. Negrea
(1971), Şt. Negrea şi A. Negrea (1968, 1972, 1977), V. Sencu (1972), M. Bleahu/V. Decu, Şt. Negrea,
C. Piesa, L Povară şi I. Viehmann (1976), L. Botoşăneanu şi Şt. Negrea (1976).
** PEŞTERA RACOVIŢA
(Fig. 39)
Localizare şi căi de acces. Intrarea în Peştera Racoviţă se află în versantul drept al Cheilor
Caraşului, în raza satului Iabalcea (com. Caraşova). Pornind de la Cantonul Comarnic (vezi nota Cheile
Caraşului şi fig. 37) se merge prin Cheile Comarnicului până la confluenţa cu Caraşul şi apoi circa 600
m (în zbor de pasăre !) la vale prin Cheile Caraşului. Cele două deschideri ale peşterii, orientate spre
apus, ne apar deasupra albiei râului: în dreapta cea principală, sub formă de gură de cuptor, la 10 m
(354 m altitudine), iar în stânga cea secundară, triunghiulară, la 2,5 m.
Date istorice. Fiind situată într-o porţiune greu accesibilă a Cheilor Caraşului, peştera era
cunoscută doar de câţiva localnici şi nu avea nume. În urma cercetărilor întreprinse de un grup de
speologi (L. Botoşăneanu, A. Negrea, Şt. Negrea şi V. Sencu) în anii 1963-1966, a primit numele
fondatorului biospeologiei Emil Racoviţă. Pentru ocrotirea concreţiunilor variate, pe atunci intacte şi de
o rară frumuseţe, a fost propusă ca rezervaţie speologică (V. Sencu şi Şt. Negrea, 1970).
Descriere. Peştera a fost creată de râul Caraş şi se compune dintr-o succesiune de săli legate
prin galerii mai largi şi mai înalte în prima parte, totalizând 350 m. Galeria principală, fosilă, este
ascendentă în zona intrării, apoi descendentă cu porţiuni orizontale. Cu cât se înaintează prin ea, cu atât
formaţiunile concreţionare devin mai abundente şi mai spectaculoase. Bogata podoabă, iradiind la
flacăra lămpii în culori vii şi imaculate, constituie una din comorile de nepreţuit a Cheilor Caraşului.
Pereţii şi tavanul peşterii sunt în cea mai mare parte concreţionaţi: crustă stalagmitică sclipitoare,
stalactite de toate felurile, scurgeri parietale simple sau în relief, văluri lungi de până la doi metri.
Podeaua este, de asemenea, în bună parte căptuşită cu concreţiuni, crustă de calcit împodobită cu
stalagmite izolate sau grupate, coloane modelate în diferite chipuri, unele incolore, lungi de peste patru
metri, gururi conţinând perle de cavernă, baraje ca de marmură albă, destul de înalte. Aceste frumuseţi

sunt îngrămădite mai cu seamă în Sala Cascadei şi Sala Minunată. Porţiunea finală a peşterii este plină
cu bolovani mari de calcar şi se parcurge mai dificil. De aici se desfac mici galerii prin care odinioară
curgea apa sub presiune.
Apa de infiltraţie şi de condensare alimentează gururile din fundul peşterii. Numai în timpul
viiturilor şi la topirea zăpezilor ea se adună şi în alte părţi, fiind evacuată prin numeroase ponoare.
Urmele apei sunt evidente pretutindeni în porţiunile neconcreţionate ale peşterii : hieroglife, linguriţe,
lapiezuri, inele, hornuri, marmite şi niveluri de eroziune.
Fauna de nevertebrate este interesantă prin prezenţa unor specii cavernicole. Grămezile de
guano mişună de musca guanoului şi de gândaci. Există şi mici colonii de miotişi şi rinolofi izolaţi.
Pârşii îşi fac vizuini în unele cotloane. Prezenţa lor este trădată de numeroasele oase de mici rozătoare
şi de lilieci.
Condiţii de vizitare. Peştera este declarată rezervaţie speologică pentru importanţa ei
ştiinţifică şi pentru frumuseţea speleotemelor. Nu este amenajată şi nu necesită echipament special;
temperatura fiind în jur de 10° se recomandă o îmbrăcăminte adecvată. Vizitarea durează o oră şi
necesită doar o lanternă. Numai în porţiunea finală sunt necesare casca de protecţie şi salopeta.
Bibliografie. V. Sencu şi Şt. Negrea (1970), V. Sencu, Şt. Negrea, A Negrea şi L.
Botoşăneanu (1971), M. Bleahu, V. Decu, Şt. Negrea, C. Piesa, I. Povară, L Viehmann (1976).
** PEŞTERA ŢOLOSU
(Fig. 40)
Sinonimii. Peştera de la Trei Cazane ; Peştera de la Trei Căzi, Peştera de la Căldări, Peştera
de la Curmătura Ciobanului, Peştera Ţolosu, Peştera Iabalcei.
Localizare şi căi de acces. Intrarea se găseşte în versantul drept al Cheilor Caraşului, sub
Vârful Ţolosu, la 335 m altitudine şi 50 m faţă de râul Caraş, în apropierea satului Iabalcea (com.
Caraşova).
Pentru a ajunge la peşteră se poate coborî prin Cheile Caraşului dinspre Cantonul Comarnic
sau urca prin ele de la Caraşova până în dreptul marmitelor de la Ţolosu (vezi nota Cheile Caraşului şi
fig. 37). Acestor marmite, care se succed în pantă între gura peşterii şi albia Caraşului, craşovenii le
spun „cazane”, „căzi” sau „căldări” - de unde şi unele din denumirile date obiectivului nostru. De aici
trebuie să urcăm spre baza peretelui sălbatic, înalt de peste 100 m, unde se află intrarea în peşteră,
strecurân-du-ne printre sau pe buza marmitelor (cele mai mari de acest fel din carstul nostru). Ele sunt
aşezate în trepte, cele mai mari către Caraş (adînci până la 5-7 m), din ce în ce mai mici spre intrarea în
peşteră. Văzând acest şirag de excavaţii dăltuite de furia apelor ţâşnite pe gura peşterii, ne dăm seama
de ce francezii denumesc asemenea formaţiuni „ceaune de uriaşi”. Primăvara, la topirea zăpezilor,
precum şi după ploile abundente, prin deschiderea Peşterii Ţolosu răbufneşte un torent violent care
poate mătura totul în cale. Toate marmitele se umplu atunci cu apă care parcă clocoteşte şi, din treaptă
în treaptă, se prăvale cu zgomot asurzitor până în Caraş, adăugind la sălbăticia locurilor elementul
sonor. De altfel, imediat după intrare, există în peşteră un lac sifonal, plin cu apă încă multă vreme
după perioadele ploioase, acesta reprezentând un obstacol de netrecut în calea pătrunderii în interior.
Numai după îndelungate perioade de secetă (de obicei toamna) accesul e posibil, dar mare atenţie, să
nu fim surprinşi în galerii de efectul unei ploi puternice dezlănţuite între timp la suprafaţă.
Se poate ajunge la peşteră şi venind din satul Iabalcea (unde se poate găsi, la nevoie, o gazdă
pentru noapte, dar mai bine la hotelul „Semenic” din Reşiţa) până în dreptul Vârfului Ţolosu, urmând
un timp marcajul bandă albastră şi coborând apoi versantul abrupt al cheilor, căutând deschiderea, care
este foarte greu de găsit fără ghid.
Date istorice. Deşi deschiderea era cunoscută de localnici şi de speologi de multă vreme,
peştera n-a putut fi explorată din cauza lacului-sifon de la intrare. Abia în septembrie 1961, după o
perioadă mare de secetă, echipa formată din L. Botoşăneanu, Alexandrina Negrea şi Şt. Negrea reuşesc
să pătrundă până la sifonul 4, iar în luna următoare o altă echipă alcătuită din Val. Puşoariu, T. Rusu şi
I. Viehmann ajung până la sifonul 1, întocmind şi planul peşterii, în octombrie 1963, echipa formată
din Alexandrina Negrea, Şt. Negrea, V. Sencu şi E. Criştea explorează galeria şi puţul din dreptul
sifonului 5 şi efectuează cercetări speomorfologice şi biospeologice în întreaga peşteră (v. bibliografia).
Cercul speologic „Exploratorii” din Reşiţa continuă în prezent cercetarea peşterii descoperind noi
galerii.
Descriere: Lungă de 1 125 m, Peştera Ţolosu s-a format pe fisuri tectonice sub acţiunea apei
de infiltraţie care pătrunde prin numeroasele doline din platoul Iabalcei. Intrarea, largă de 10 m şi înaltă
de 5 m, este orientată spre sud şi lasă lumina să pătrundă până la sifonul 5. La viituri apare rapid un
torent subteran care parcurge mai bine de un kilometru prin galerii şi săli, în câteva locuri trecând prin
tunele de presiune. El vine de la cota 310 m (sifonul 1) şi iese la cota 335 m (după sifonul 5). De fapt,
întreaga peşteră reprezintă un mare sistem de sifoane de dimensiuni diferite, cel mai din amonte fiind

situat la vreo 25 m mai jos decât cel de la intrare. Aceasta înseamnă că la viituri, în unele sectoare ale
peşterii, apa circula de jos în sus sub presiune, şi că mai în amonte (unde peştera devine inaccesibilă
din cauza gâtuirii galeriei) ea continuă ascendent – terminându-se undeva sub platoul ciuruit de doline
al Iabalcei. Fiind vorba de sifoane, deci şi de „lacuri de sifon” în care apa stagnează vreme îndelungată,
găsim aici mari depozite de nisip.
Faptul că apa parcurge deseori peştera, ca puhoi, explică prezenţa, mai peste tot, a stâncăriei
lustruite şi sculptate de apă în toate chipurile, precum şi numărul relativ redus al concreţiunilor. Trebuie
totuşi remarcat că în zona mijlocie a peşterii (între punctele 30 şi 56, fig. 40) unde există diaclaze înalte
până la 20-25 m, iar nivelul maxim al apei nu depăşeşte 2 m, întâlnim formaţiuni concreţionare. Acest
nivel este marcat pe pereţi prin suprafeţe lustruite ca marmura, colorate de oxizi în nuanţe de roşu,
galben, alb şi negru, de un mare efect. Deasupra nivelului la care poate ajunge cursul subteran se
observă dezvoltarea neîntreruptă de crustă şi formaţiuni stalagmitice: bazinaşe de calcit cu marginile
delicat dantelate, diferite stalagmite şi scurgeri parietale masive. Dintre ele se remarcă admirabilul
Baldachin, splendidă formaţiune de un alb strălucitor, lată de circa şase metri şi înaltă de peste trei
metri.
Mai merită menţionate frumoasele şi marile bile de marmitaj din puţul de lângă sifonul V,
prezenţa pe alocuri a mondmilchului2 şi îngrămădirile de blocuri prăbuşite din unele porţiuni, cel mai
mare şi mai dificil de escaladat fiind Labirintul.
Inundaţiile neaşteptate mătură fauna terestră a peşterii sau o reţin captivă între sifoane. Aşa se
explică prezenţa a numeroase insecte moarte pe pereţii primei săli de la intrare, a cadavrelor de miotişi
şi a oaselor aparţinând la şase specii de lilieci. Fauna din bazinaşe, gururi şi marmite din zona
sifoanelor 2-4 şi a puţului se remarcă prin câteva specii de viermi şi crustacei care trăiesc numai în
lumea subterană.
Condiţii de vizitare. Peştera Ţolosu e situată în perimetrul ocrotit al rezervaţiei botanice
Cheile Caraşului. Din descriere rezultă că avem de-a face cu una dintre cele mai interesante peşteri
româneşti, nu însă şi una dintre cele mai frumoase sau mai lesne accesibile, nefiind amenajată, într-adevăr, peştera este remarcabilă prin grandoarea galeriilor cu pereţii minunat sculptaţi de apă, prin cele
câteva concreţiuini extrem de frumoase, prin sifoanele impresionante şi prin marile depozite de nisip
curat. Dar, pe lângă satisfacţii, peştera oferă drumeţului temerar şi dificultăţi: coborâri în pante
alunecoase (şi care vor trebui urcate la înapoiere !), sectoare în care haosul de blocuri prăbuşite trebuie
escaladate, porţiuni înguste în care trecerea trebuie căutată cu grijă ; şi toate acestea nu pot fi făcute
fără o pregătire temeinică şi un echipament adecvat. Pentru parcurgerea ei este nevoie de cască de
protecţie (neapărat), cizme de cauciuc şi salopetă, iar pentru coborârea în puţ (recomandat numai
speologilor amatori) de o scară şi o coardă de asigurare. Pentru a şti cum să ne îmbrăcăm trebuie
precizat că Ţolosu e o peşteră foarte umedă (98-100% umiditate relativă) şi cu temperaturi între 10 şi
11°. Vizitarea se recomandă numai turiştilor rezistenţi fizic şi antrenaţi, numai pe timp secetos, la mult
timp după ce nu mai iese torentul prin gura peşterii şi numai în echipă, în fruntea echipei trebuie să fie
o călăuză cunoscătoare nu numai a căii de acces, dar şi a peşterii. Deoarece la cele mai mici viituri
sifoanele se umplu cu apă, tăind retragerea din peşteră, se impune legătura cu exteriorul prin telefon de
campanie. Timp de vizitare (exclusiv puţul) : 3-4 ore.
Bibliografie. L. Botoşăneanu, A. Negrea şi Şt. Negrea (1967) L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, I. Povară şi I. Viehmann (1976), L. Botoşăneanu şi Şt. Negrea (1976).
* PEŞTERA DE SUB CETATE II
(Fig. 41)
Localizare şi căi de acces. Peştera este săpată în versantul drept al Cheilor Caraşului la 6 m
deasupra râului (230 m altitudine). Drumul către peşteră începe din comuna Caraşova (unde se poate
găsi cazare în casele locuitorilor). Se merge pe cărarea de pe malul stâng al râului în direcţia Lunca
Prolazului (marcajul bandă albastră, vezi nota Cheile Caraşului şi fig. 37) cam 30-40 minute până în
dreptul ruinelor unei cetăţi (Gratul Caraşovei sau Cetatea Turcului) care domină împrejurimile de pe un
promontoriu înalt de 150 m al versantului drept, ocolit de râu. După acest cot se trece apa şi se urcă la
gura peşterii, orientată către sud-sud-est ; fiind bine mascată de arbori se găseşte dificil fără călăuză.
Date istorice. Fiind situată foarte aproape de Caraşova, intrarea este bine cunoscută
locuitorilor ei. Explorarea peşterii a început abia în 1961, când Şt. Negrea, împreună cu Alexandrina
Negrea şi L. Botoşăneanu au ridicat planul galeriilor şi au efectuat cercetări complexe. Explorarea a
fost încheiată în anul 1965, când A. Negrea, Şt. Negrea şi V. Sencu au cercetat etajul superior
2

Depozite albe şi moi de calcit îmbibate de apă, care se formează în anumite condiţii pe pereţii
peşterilor.

descoperit de Emilian Criştea cu doi ani mai înainte.
Descriere. Peştera este alcătuită dintr-un sistem întortocheat de galerii nu prea largi şi înalte
până la 6 m, totalizând 576 m. Nu departe de intrare există două sifoane (vezi fig. 41) care se umplu cu
apă la viiturile mari, interzicând o vreme accesul în interior. După aceste sifoane, urmează Galeria cu
Plăci de Silex care debuşează într-o galerie perpendiculară pe ea. În dreapta se desface Galeria cu
Argilă, terminată printr-un lac-sifon, iar în stânga se coboară la Pragul cu Trepte de silex. Urcând
pragul de 13 m pătrundem în Galena Emilian Criştea, destul de cotită, terminată şi ea printr-un lacsifon ; aceasta are două ramificaţii, una din ele cu sifon terminal.
Elementul particular al acestei peşteri care ne izbeşte privirea de la început îl constituie
alternanţa stratelor de calcar cu cele de silex. Intercalaţiile de silex, groase de 15-25 cm, ne apar peste
tot sub formă de poliţe, lame şi poduri care stânjenesc foarte mult înaintarea.
Fiind periodic spălată la viituri, peştera este slab concreţionată. Pereţii şi tavanul sunt mai
peste tot nuzi, acoperiţi de un strat fin de argilă. Ici-colo apar stalactite şi scurgeri parietale. Podeaua,
de asemenea în bună parte neconcreţionată, e acoperită pe alocuri de o crustă stalagmitică cu gururi
mici (pline ochi cu apă) şi cu stalagmite. În schimb, urmele de eroziune şi coroziune ale apei sunt
prezente pretutindeni: numeroase linguriţe şi alveole, septe şi marmite active cu bile şi petriş rulat, în
sifoane şi porţiunile mai joase s-au adunat nisip şi pietriş rulat, totul fiind inclus într-o pojghiţă foarte
subţire de argilă umedă, rămasă după retragerea apei.
La formarea peşterii a contribuit pârâiaşul care apare şi astăzi în peşteră în timpul viiturilor şi
topirii zăpezilor de pe platoul de doline al Iabalcei. În porţiunile cu lacuri-sifon sau cu dispoziţie
sifonală (adică cu plafonul lăsat) apa urcă sub presiune şi, drenând peştera, iese puhoi prin gură şi se
varsă în Caraş, în dreptul unui sifon din Galeria Emilian Criştea se aude zgomotul făcut de un curs
subteran, fapt care ne duce cu gândul la existenţa unui etaj inferior, activ, al peşterii, inaccesibil
omului.
Fauna terestră este destul de săracă, peştera fiind spălată periodic de torentul subteran. Mai
interesantă este o râmă de peşteră care trăieşte în apa unei marmite, găsită în ţara noastră, numai încă în
două peşteri bănăţene (Ţolosu şi Mărghitaş). Liliecii sunt rari.
Condiţii de vizitare. Peştera se află pe teritoriul ocrotit al rezervaţiei botanice Cheile
Caraşului. Nu este amenajată. O recomandăm turiştilor antrenaţi şi numai până la Pragul cu Trepte de
silex. Aceste trepte, fiind foarte friabile, se pot urca numai cu asigurare în coardă sau, şi mai bine, pe o
scară speologică. Vizitarea peşterii (exclusiv Galeria Emilian Criştea) durează l-2 ore. În acest scop
sunt necesare căşti de protecţie, salopete, cizme şi o îmbrăcăminte adecvată (temperatura aerului
variază între 11 şi 13,5°). Se recomandă vizitarea în grupuri mic:, numai pe timp secetos, după ce cursul
subteran nu mai iese prin gura peşterii, iar lacurile din sifoanele l şi 2 sunt secate.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Deou, Şt.
Negrea, C. Piesa, L Povară şi I. Viehmann (1976).
* PEŞTERA LILIECILOR DIN CHEILE CARAŞULUI
(Fig. 42)
Sinonimii. Pod Peciom.
Localizare şi căi de acces. Intrarea se deschide în coasta Dealului Fac (Cârşa) care formează
versantul drept al Cheilor Caraşului în locul unde râul face un mare cot, la 226 m altitudine şi 15 m
deasupra albiei Caraşului. Plecând din dreptul barajului morilor din Caraşova (comună în care, la
nevoie, se poate găsi o gazdă), se înaintează cam 20 de minute pe poteca numită Drumul Prolazului
(circa 1,2 km pe marcajul bandă albastră, vezi nota Cheile Caraşului şi fig. 37) până în dreptul gurii
care aminteşte de conturul Africii, vizibilă din potecă. Se trece râul prin vad, se urcă pe un con de
grohotiş şi de aici încă 10 m pe peretele aproape vertical (escaladă dificilă fără coardă sau scară).
Date istorice. Explorarea începută în 1955 de echipa formată din Val. Puşcariu, L Viehmann
şi T. Rusu a fost continuată în anii 1963-1964 de echipa Şt. Negrea, A. Negrea şi L. Botoşăneanu şi
terminată în 1965 prin cartarea a încă 200 m galerii accesibile după degajarea nisipului din punctul de
staţie nr. l (fig. 42) de către V. Sencu şi E. Criştea. În cercetările de ecologie cavernicolă s-a pus
accentul pe studiul faunei de guano de liliac (A. Negrea şi Şt. Negrea, 1971).
Descriere. Intrarea suspendată în perete, înaltă de peste 10 m şi lată de 8 m, conduce într-o
succesiune de săli şi galerii cu dilataţii la întretăierea diaclazelor, alcătuind în ansamblu un sistem
întortocheat dispus pe direcţia sud-nord. Cei 640 m ai peşterii s-au format prin lărgirea diaclazelor sub
acţiunea combinată a apei de infiltraţie şi a unui curs de apă subteran temporar.
La început galeria are între 5 şi 13 m înălţime şi până la 14 m lăţime, iar pe podea se află trei
importante depozite de guano. Între punctele 6-30 (vezi fig. 42) galeria prezintă câteva îngustări
puternice din cauza unor formaţiuni stalagmitice masive care impresionează (scurgeri parietale foarte

proeminente, coloane şi stalagmite groase) şi înălţimi de la 1 metru până la 13 metri. Porţiunile neconcreţionate păstrează urme de eroziune şi coroziune (linguriţe, hieroglife, marmite, cupole, septe, lapiezuri, vermiculaţii şi argilă depusă în formă de „piele de leopard”).
După punctul 6 tavanul se lasă treptat pentru ca în punctul 1 să se îngroape în depozitul de
nisip. Dincolo de acest Dop de Nisip, galeria se continuă printr-un sistem complicat de diaclaze,
porţiunile foarte joase (0,4 m) alternând cu altele mai înalte (2,5 m) şi se termină într-un loc unde
pietrişul şi nisipul depus pe podea astupă secţiunea galeriei complet. Prin puţul de 20 m din porţiunea
finală se poate coborî la un nivel de apă : el serveşte la drenarea unui pârâiaş subteran care apare numai
la topirea zăpezilor şi care la debite mari debordează, pierzîndu-se treptat în depozitul de umplutură.
Fauna terestră se remarcă printr-o insectă fără aripi, troglobiontă (care trăieşte numai în
peşteri) şi endemică. După cum sugerează şi numele, peştera mai adăposteşte numeroşi lilieci, izolaţi
sau grupaţi în mari colonii (specii de miotişi şi miniopteri), ceea ce explică prezenţa depozitelor masive
de guano şi chiropterit, exploatate cândva de craşoveni, precum şi fauna bogată şi variată ce mişună în
ele.
Condiţii de vizitare. Peştera se află pe teritoriul ocrotit al Rezervaţiei botanice Cheile
Caraşului. Deşi unele concreţiuni au fost degradate în trecut, în timpul exploatării guanoului, există
încă destule formaţiuni care încântă ochiul. Vizitarea nu este la îndemâna oricui din cauza pragului de
10 m până la deschiderea suspendată în perete. Pentru sectorul concreţionat sunt necesare : cască de
protecţie, salopetă, bocanci şi îmbrăcăminte adecvată (temperatura, între punctele 2 şi 30, în lunile
iulie-august variază între 12,5 şi 13,5°) ; se recomandă vizitarea în grupuri mici ; timpul necesar : l-2
ore. Pentru puţul din fund se impune în plus o scară speologică şi coardă de asigurare.
Bibliografie. L. Botoşăneanu, A. Negrea şi Şt. Negrea (1967), A. Negrea şi Şt. Negrea (1971),
Şt. Negrea şi A. Negrea (1968, 1972, 1977), M. Bleahu, V. Decu, Şt. Negrea, C. Piesa, I. Povară şi I.
Viehmann (1976).
* PEŞTERA DE DUPĂ CÂRŞĂ
(Fig. 43)
Sinonimii. Trei Cuptoare (nume colectiv pentru Peştera de după Cârşă şi Peştera Văleaga).
Localizare şi căi de acces. Intrarea e situată în versantul stâng al Cheilor Caraşului, nu
departe de locul în care râul părăseşte cheile şi scapă la larg în Depresiunea Caraşovei, la 225 m
altitudine şi 32 m deasupra râului.
Pornind din dreptul barajului morilor din comuna Caraşova, se urmăreşte poteca de pe malul
stâng al râului care intră în chei (marcaj bandă albastră, vezi nota Cheile Caraşului şi fig. 37). După
numai 300 m se ajunge în dreptul deschiderilor Peşterii Văleaga, vizibile de la distanţă, înainte de a
ajunge la ele se urcă pe versantul abrupt până în dreptul unei doline de prăbuşire care se găseşte în
stânga noastră, în fundul acestei doline, la 12 m adâncime se află gura peşterii, înaltă de 3,5 m şi largă
de 4,5 m, orientată spre nord. Pentru o găsire mai lesnicioasă precizăm că dolina de prăbuşire se află
exact în spatele deschiderii principale, foarte mari, a Peşterii Văleaga.
Date istorice. Fiind în imediata apropiere a comunei, intrarea este cunoscută craşovenilor.
Explorarea peşterii s-a realizat în trei etape: 1955- 1961 (Val. Puşcariu, T. Rusu şi L Viehmann,
speomorfologie), 1961-1967 (A. Negrea şi Şt. Negrea, biospeologie) şi 1974 (Cercul de speologi
amatori din Reşiţa condus de G. Karban ia descoperit şi cartat în acest an încă 373 m de galerii : Sala
Inferioară şi Galeria Karban, prin care s-a interceptat, la nivel inferior, sistemul activ obturat de
sifoane).
Descriere. Peştera a fost creată de apele de infiltraţie prin fundurile de dolină şi fisurile
tectonice, înainte de formarea dolinei de prăbuşire de la intrare, Peştera Văleaga şi Peştera de după
Cârşă alcătuiau o singură peşteră. Galeriile şi sălile formează un sistem cu multe cotituri, oare se
desfăşoară în principal pe direcţia vest-est, totalizând 736 m.
Galeria de acces în peşteră este fosilă, practic orizontală şi la un nivel superior restului peşterii
; tavanul este pe alocuri foarte scund (Galeria cu Miriapode), iar pe podea guano de liliac (Sala cu
Guano). Între punctele 35 şi 36 se coboară o pantă de patru metri pe o scurgere de argilă şi se intră în
sistemul subfosil (inundat periodic) al peşterii. La topirea zăpezilor şi la viiturile mari apa pătrunde sub
presiune de jos în sus prin capătul galeriei principale (punctul 1), spălând din cale depozitul de nisip
care uneori obturează secţiunea până în punctul 4, urmează galeria cotită, coboară panta din punctele
28-29, parcurge Galeria Karban şi dispare în sistemul activ prin mai multe puţuri (vezi fig. 43).
La debite mari se formează un lac în amonte de punctul 36, adânc până la 4-5 m, înecând
marile depozite de argilă existente în acest sector şi atingând pe alocuri tavanul înalt de 5-6 m. Nivelul
lacului este bine marcat pe pereţi de un strat gros de argilă, care îmbracă în porţiunile mai joase
bogatele formaţiuni stalagmitice de pe tavan.
Urmele pârâului temporar se văd pretutindeni în galeria subfosilă : pereţi lustruiţi pe alocuri,

jgheaburi cu pietriş mult, septe, linguriţe, marmite, hieroglife, noduli de silex, tuberculi de argilă şi
„piele de leopard'”…
Peştera nu este bogată în concreţiuni. Există totuşi formaţiuni de calcit vechi, masive, multe
prăbuşite, arâtând că galeria principală a trecut printr-un stadiu de fosilizare, întrerupt de reapariţia
cursului de apă. Există şi formaţiuni mai noi: stalactite de tip „macaroană”, candelabre, scurgeri
parietale, stalagmite, domuri, coloane simple şi mici grupuri pline cu apă de picurare.
Fauna măruntă de pe planşeu este mai variată şi mai interesantă numai în porţiunea fosilă de
la intrare ; trăiesc aici specii de miriapode şi insecte troglobionte. În apa marmitelor din porţiunea subfosilă s-au descoperit specii de crustacei subterani. Liliecii sunt rari ; ici-colo câte un rinolof amorţit,
înfăşurat în aripi, atârnând cu capul în jos din tavan.
Condiţii de vizitare. Peştera se află pe teritoriul ocrotit al rezervaţiei Cheile Caraşului. Nu
există amenajări turistice. Deşi se află în apropierea ultimelor case ale comunei Caraşova (unde se
poate găsi cazare pentru noapte) este rar vizitată. Aceasta din cauza poziţiei retrase şi accesului destul
de dificil Pentru vizitarea peşterii (se recomandă numai după o secetă îndelungată) este nevoie de casca
de protecţie, salopetă, cizme de cauciuc şi îmbrăcăminte adecvată (temperatura în timpul verii : 12-13,5
, umiditatea maximă). Pentru ooborârea în puţuri (numai de către speologii amatori) mai trebuie corzi şi
scări speologice. Atenţie mare la porţiunile alunecoase din pricina argilei umede ! Durata vizitării
(exclusiv puţurile) : l- 1½ ore.
Bibliografie. L. Botoşăneanu, A. Negrea şi St Negrea (1967), L. Batoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, I. Pavară şi I. Viehmann (1976).
CHEILE GÎRLIŞTEI
(Fig. 37 şi 47)
Cheile Gârliştei se întind pe circa 9 km şi, cel puţin în porţiunea lor finală, se numără printre
cele mai remarcabile formaţiuni de acest fel din ţara noastră. Ele sunt săpate de râul Gârlişte
(cunoscut şi ca pârâul Aninei) în calcarele cretacice dintre localităţile Anina şi Gârlişte.
Avându-şi obârşia în Anina, apa Gârliştei se îndreaptă mai întâi hotărât spre nord şi intră
curând în cheile sale în locul numit La Schlucht, aflat în partea nordică a oraşului. După ce primeşte
câţiva afluenţi nepermanenţi pe stânga şi pe dreapta face un mare cot în dreptul culmii Novaţarina şi.
orientân-du-se spre sud-vest, iese din chei în punctul Periş (v. fig. 37). Mai departe râul primeşte ca
afluent pe stânga Valea Mare, se îndreaptă spre nord-vest, străbate satul Gârlişte şi se varsă în cele
din urmă în Caraş, în aval de comuna Caraşova.
Pentru a intra în Cheile Gârliştei, se pleacă din vecinătatea Puţului de mină nr. l (cel mai
nordic) al Aninei, ajungând de îndată în punctul La Schlucht. Distanţele pe care le vom străbate cu
piciorul sunt următoarele : Oraşul Anina (La Schlucht) - Periş (2,5 km pe drum de căruţă şi încă
aproape 5,5 km pe potecă săpată pe alocuri în stâncă ; în total circa 3 1/2-4 ore cu piciorul) ; PerişGârlişte (circa 2,5 km pe drum de căruţă : 1/2-3/4 oră cu piciorul). Nu există marcaje turistice.
Cazare la hotelul din Anina.
La Schlucht peisajul e dominat, spre stânga, de o uriaşă halda de steril, mereu îngroşată cu
încărcătura trenurilor care circulă pe linia industrială suspendată tocmai sus. Între calea ferată
industrială şi fundul văii, cam pe la mijlocul distanţei, e tăiat terasamentul căii ferate Anina-Oraviţa.
Un viaduct, frumoasă lucrare de artă a acestei vechi căi ferate, ne încântă privirea cu silueta sa
grandioasă, degajând totuşi o impresie de mare trăinicie. Dincolo de viaduct, în cleanţ, se află o
peşteră destul de greu de găsit, cu o intrare mică, dificilă (Peştera lui Schimpfin sau Peştera Aninei).
O parte din apa Gârliştei e împinsă de o puternică pompă sus, la staţia de spălare a cărbunelui. De
îndată ce depăşim punctul La Schlucht, unde se află un cartier de mineri, pătrundem în chei, pe un
drum de căruţe, având în stânga apa râului înnegrită de cărbune. După mai bine de 2 km drumul
părăseşte cheile la dreapta (spre şoseaua Anina- Caraşova) iar noi trebuie să ne mulţumim - tocmai în
porţiunile cele mai dificile ale cheilor - cu o potecuţă sălbăticită care urmăreşte tot timpul versantul
drept, ba coborând la apă, ba urcând în pădure, trecând peste grohotişuri sau tăind de-a dreptul pe
bârne înguste sau prin cleanţurile abrupte (bârnele acestea sunt uneori dăltuite în stâncă la 5-10 sau
chiar 15 m deasupra râului).
Pe lunga porţiune ce ne desparte de marele cot către sud-vest cheile nu sunt prea falnice. E
drept că imediat după La Schlucht, valea e străjuită, în ambele părţi, de cârşii abrupte. Dar în general
versanţii sunt mai mult împăduriţi, lăsând la iveală, din loc în loc, albul calcarelor. Pădurea este din
amestec de fag cu mult alun, frasin şi corn. Nenumărate liane (curpen, hamei şi altele) întind braţe
noduroase din toate părţile pentru a ne opri în loc. Lăsăm, pe stânga văii, mai multe guri de peşteră
(prin una din ele, deschisă chiar la mal, iese un şuvoi destul de puternic de apă). Potecuţa noastră

întretaie o serie de pâraie seci, pe care mai mult le ghicim după grohotişul şi bolovănişul înverzit de
alge şi muşchi de la gura lor ; un adevărat afluent al Gârliştei nu vom întâlni până la ieşirea din chei.
Din loc în loc, pe malul apei întâlnim mori de mult părăsite, mărind cu scheletele lor negre
romantismul îngustei şi sălbaticei trecători.
Cu puţin înainte de marele cot, peisajul se schimbă radical. Locul înălţimilor relativ domoale
şi împădurite îl iau cârşii impozante care se ridică cu 100-150 m (poate şi mai mult) drept din apă.
Versantul stâng e mai semeţ, mai abrupt decât cel drept care pe alocuri e mai domol sau cu
grohotişuri. Cu răsuflarea tăiată ne plimbăm privirea de la apa neagră ce se zbuciumă în albia
bolovănoasă până la crestele ferestruite ale cleanţurilor. Dar admiraţia nu ne împiedică să facem şi
unele observaţii asupra rocii în care e tăiată cheia : calcarele acestea sunt foarte vizibil stratificate,
stratele sunt orizontale, verticale sau oblice, cu un mare număr de incluziuni de silex de culoare
neagră, contrastând cu cenuşiul sau gălbuiul calcarului. Albia se îngustează în acest sector până la 23 m iar versanţii sunt împodobiţi numai la bază cu fag sau cu tufe de liliac.
Chiar în dreptul marelui cot e săpată cea mai importantă dintre peşterile cheilor : Peştera cu
Apă, cu deschiderea la 18 m deasupra albiei, care, în pofida numelui său, este străbătută de apă
numai după precipitaţii puternice. Puţin mai în aval, în dreptul locului cunoscut sub numele de Galaţi,
cam la 40 m deasupra râului, se deschide încă o peşteră, cu două intrări, Peştera Galaţiului; de la
Peştera cu Apă se poate urca la ea iar de la ea, dacă mai urcăm încă vreo 40 m pe versantul foarte
înclinat, ajungem pe buza acestuia ; dacă urmăm de aici un drumeag de vreo 500 m ajungem în
punctul La Cruce, pe şoseaua Anina-Reşiţa, la numai 5 km de Caraşova. Cele două peşteri vor fi
prezentate mai departe.
Pe ultimii doi kilometri care au mai rămas, cheile ne rezervă surprize. Cleanţurile iau aspect
de turnuri, fortăreţe, creste dinţate, ace. Poteca de acum largă urmăreşte un fost terasament al unei
linii ferate înguste. Trecem printr-un portal frumos, apoi printr-un scurt tunel şi ieşim din chei în
punctul Periş. Pe stânga întâlnim un izvor carstic destul de puternic. Ceva mai încolo pârâul Valea
Mare devine afluent al Gârliştei, dar nici apa acestuia nu reuşeşte s-o limpezească. Valea s-a lărgit
mult. Prin lunca înverzită, pe drumul Anina-Gârlişte, ne îndreptăm spre localitatea Gârlişte iar de
aici, prin Caraşova, spre Reşiţa.
** PEŞTERA CU APA DIN CHEILE GÎRLIŞTEI
(Fig. 44)
Localizare şi căi de acces. Intrarea se află în versantul drept al Cheilor Gârliştei la 320 m
altitudine şi 18 m deasupra râului.
Localitatea cea mai apropiată este Gârlişte (vezi nota Cheile Caraşului şi fig. 37). Pornind din
acest sat se merge circa 2,5 km pe drumul care urmăreşte râul până la Izvorul Periş, apoi 300 m până la
un fost pod metalic şi încă l 700 m pe poteca de pe malul drept până în dreptul unui mic afluent
temporar marcat prin bolovăniş înverzit de muşchi. Urcând pe lângă el se ajunge la gura peşterii
mascate de arbori deşi.
Se poate ajunge la peşteră şi pornind din Anina, dar acest traseu este mult mai lung. El se
recomandă celor ce vor să parcurgă :cheile complet (vezi nota menţionată).
Condiţii de cazare: la hotelul din Anina, la o gazdă din satul Gârlişte sau camping lângă
izvorul Periş (în chei nu este indicat a se ridica corturi din lipsă de apă potabilă).
Date istorice. Intrarea în peşteră nu era cunoscută de localnicii satului Gârlişte. Ea a fost
descoperită şi explorată în 1955 de Val. Puşcariu şi I. Viehmiann, prilej cu care s-a ridicat planul
cavităţii şi s-a descris sub numele de Peştera cu Apă. Între 1963 şi 1969 L. Botoşăneanu, A. Negrea şi
Şt. Negrea au efectuat cercetări biospeologice. În anul 1979 cercul de speologi amatori „Cristal” din
Timişoara a continuat explorarea în principal prin pătrunderea dincolo de punctul l (vezi fig. 44) după
ce au dezobturat secţiunea galeriei de nisip şi pietriş ; astfel ei au adăugat la cei 397 m cunoscuţi încă
513 m.
Descriere. Galeriile cunoscute până în prezent totalizează 910 m. Noi ne vom limita însă la
prezentarea galeriilor descrise iniţial, accesibile turiştilor (vezi fig. 44).
Peştera este dezvoltată în calcare cretacice sub acţiunea apei de infiltraţie. Terasele cu material
aluvionar de la intrare şi cele cu pietriş de la bifurcaţia galeriei principale arată că peştera a avut
odinioară o fază de colmatare şi că ulterior a redevenit activă.
Deschiderea mare, ogivală, orientată sud-sud-vest, conduce într-o galerie largă şi înaltă de
până la 9 m, luminată până la primul cot (47 m). Ea se îndreaptă mai întâi spre nord, apoi spre est,
pentru ca în partea terminală să se bifurce (punctul 14) şi ambele ramuri să devină impenetrabile prin
colmatare cu nisip şi pietriş, în timpul viiturilor puternice prin aceste dopuri terminale (v. punctele 1 şi
21) apare apă formând câte un pârâiaş. După ce irigă cele două ramuri ele se întâlnesc în punctul 14,
umplu barajele stalagmitice dintre punctele 32 şi 35, făcând trecerea dificilă (numai prin apă !) şi,

ieşind prin gura peşterii, se varsă în Gârlişte. Urmele apei se văd pretutindeni în peşteră : terase de
eroziune, marmite cu apă şi lame ascuţite pe podea, linguriţe, lapiezuri, hieroglife şi vermiculaţii pe
pereţi, septe şi cupole pe tavan şi, tot ca rezultat al eroziunii apei, noduli şi poliţe de silex alb sau negru.
În mai multe locuri podeaua, tavanul şi pereţii sunt bine şi frumos concreţionaţi. Se remarcă gururile cu
margini foarte înalte de la Trecerea Dificilă ; scurgerile lamelare sau în formă de orgă din apropiere ;
domurile lipite sau nu de pereţi ; grupurile stalagmitice cu coloane şi „pădurile” de stalactite tubulare
de la bifurcaţie.
În capătul ramurii drepte, după ce se trece prin Fereastră (punctul 2) şi pe lângă marmitele cu
apă, se ajunge La Altar (punctul 1). Aici, un anonim a modelat în argila groasă depusă pe o „scurgereorgă”, folosind şi stalagmitele acesteia, o compoziţie reuşită reprezentând un drumeag pe care un moş
şi o babă urcă spre o căsuţă cu uşa deschisă. Pe lături se găsesc două sfeşnice cu lumânări ce pot fi
aprinse pentru a admira originala operă de artă.
Apa spălând periodic peştera, depuneri mai însemnate de nisip, pietriş şi argilă există numai în
zona intrării, iar depozitul de guano atinge grosimi mai mari doar în locurile mai ferite din punctele 3642. Acest depozit este apreciat la circa 20 tone şi ar putea fi eventual exploatat în interes local.
Fauna guanoului este singura importantă în această peşteră ; ea este bogată însă numai în
prezenţa marilor colonii de rinolofi şi miniopteri şi se compune în principal din multă muscă de guano,
acarieni şi gândaci. Fauna acvatică are şi ea câteva crustacee tipic subterane în apa ce îmbibă nisipul şi
pietrişul plajelor.
Condiţii de vizitare. Peştera nu este ocrotită şi nici amenajată. Pe alocuri formaţiile sunt rupte
de turiştii ocazionali, care de altfel şi-au lăsat (ce ruşine !) iscăliturile pe pereţi. Vizitarea, care poate
dura între l şi 1½ ore necesită, pe lângă cască şi salopetă, o pereche de cizme lungi, deoarece, de regulă,
pârâiaşul este prezent. Pentru a evita orice surpriză neplăcută, cel mai bine este să se vină după
perioade îndelungate de secetă.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Pleşa, I. Povară şi I. Viehmann (1976).
* PEŞTERA GALAŢIULUI
(Fig. 45)
Sinonimii. Gaura lui Ecob, Peştera Labirint.
Localizare şi căi de acces. Intrarea se găseşte în versantul drept al Cheilor Gârliştei, în locul
denumit „al Galaţiului”, la 36 m altitudine şi circa 40 m deasupra râului.
Pornind din Caraşova se merge pe şoseaua Aninei 5 km până la Cruce (borna km 19). De aici
se parcurg încă 550 m pe un drum de căruţă, la dreapta, printre ogoare, până deasupra abruptului
cheilor. Se coboară printre tufe de liliac circa 40 m până la intrarea în peşteră. Este dificil de găsit fără
călăuză.
Se poate ajunge şi pornind din Anina sau Gârlişte prin chei până la Peştera cu Apă, iar de aici
urcând cam 40 m până la intrare (vezi nota Cheile Gârliştei şi fig. 37). Aceste căi de acces sunt însă
mai lungi iar urcuşul la peşteră mai greu.
Condiţii de cazare: hotelul din Anina sau din Reşiţa ; gazdă ocazională la Reşiţa sau Gârlişte.
Date istorice. Intrarea e cunoscută de ciobanii craşoveni. A fost explorată în 1963 de Alexandrina
Negrea şi Şt. Negrea care ridică planul galeriilor şi efectuează cercetări biospeologice. În anul 1979
cercul de speologi ,,Exploratorii” din Reşiţa a continuat explorarea adăugind la cei 192 m cunoscuţi
încă 66 m ; există posibilităţi de continuare.
Descriere. Peştera este formată de apa de infiltraţie pe un sistem complicat de diaclaze care se
întretaie în unghiuri diferite în calcare stratificate, cu intercalaţii de silex. Este posibil ca odinioară apa
să fi format un curs subteran, afluent al Gârliştei. Astăzi galeriile explorate sunt fosile şi totalizează 228
m.
Peştera se compune din două sisteme, cu două intrări separate, legate printr-o galerie îngustă
dar înaltă (7 m). Intrarea principală (I) conduce într-o galerie largă cu înălţimi până la 11 m, luminată
pe primii 25 m şi în care apa picură din numeroase stalactite, în zona luminată difuz pereţii sunt
înverziţi de alge şi de muşchi mătăsoşi datorită umezelii mari. Înălţimea tavanului scade pe măsură ce
înaintăm şi aspectul de diaclază se estompează din cauza bogatelor concreţiuni, pe alocuri îmbătrânite:
stalactite, scurgeri parietale fine sau proeminente, baldachine, gururi mici sau mari, stalagmite şi
coloane.
Intrarea secundară (II) conduce într-un sistem de galerii înguste, dar la fel de înalte ca în cel
principal. În acest sistem, ca şi în galeria de legătură, domină formele de coroziune a apei (hieroglife,
septe şi cupole). Pe podeaua peşterii există multă argilă peste care s-a depus un strat gros până la 20 cm
format din dejecţii de capră şi guano vechi.

Fauna terestră se remarcă printr-o specie de miriapod oarbă şi depigmentată (Lithobius
dacicus) care trăieşte numai în câteva peşteri din Banat.
Condiţii de vizitare. Peştera nu este ocrotită şi nici amenajată. Uneori - în zona luminată intră
ciobani cu oi şi capre. Mai greu e de ajuns la peşteră decât de vizitat pentru că nu necesită decât o
lanternă şi îmbrăcăminte potrivită (temperatura vara este de 10-11° iar umiditatea maximă). Durata
vizitării : 1/2 oră.
Bibliografie. Şt. Negrea, A. Negrea, V. Sencu şi L. Botoşănoanu (1965), A. Negrea şi Şt.
Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt. Negrea, C. Piesa,
I. Povară şi I. Viehmann (1976).
** PEŞTERA BUHUI
(Fig. 46)
Sinonimii. Peştera Bohui, Grota Buhui, Peştera Certej.
Localizare şi căi de acces. După Peştera Comarnic este a doua ca mărime din Munţii
Banatului. Carstul cuprins în limitele bazinului Buhui face parte din zona centrală a munţilor calcaroşi
ai Aninei şi respectiv a marii zone carstice Reşiţa - Moldova Nouă. Din punct de vedere geomorfologic
ne aflăm în podişul calcaros Colonovăţ în care formele carstice de suprafaţă şi de adâncime sunt bine
reprezentate datorită liniilor tectonice numeroase şi eroziunii carstice pe întinderi mari. Dacă
lapiezurile sunt puţin răspândite, dolinele, în schimb, constituie forma de suprafaţă cea mai răspândită,
care comunică prin ponoare cu golurile subterane. Astfel de legături sunt foarte evidente în cazul
Pârâului Buhui, care îşi pierde apa prin ponoarele din albie pentru a apărea în peştera cu acelaşi nume
(fig. 47). Pârâul Certej îşi pierde şi el apa prin ponoare, dispare în subteran pe o distanţă de mai bine de
un kilometru, reapare ca un izvor carstic în porţiunea seacă a Văii Buhui şi intră în peşteră, unde
confluează cu pârâul Buhui devenit subteran. Aproape fiecare horn din peşteră corespunde uneia dintre
dolinele înşirate pe traiectul vechii Văi a Buhuiului, între izbucul Certej şi Şaua Cuptoare. Peştera
Cuptoare (vezi fig. 47) reprezintă tot un fragment fosilizat şi izolat al Peşterii Buhui.
Pentru a ajunge la Peştera Buhui (urmăreşte pe fig. 47) pornim din centrul Aninei (unde putem
caza la hotel) cu unul din autobuzele locale şi coborâm la staţia de la cimitirul oraşului. De aici urcăm
pe drumul modernizat de lângă cimitir până pe platoul împădurit la cabana Maial (l km, ¼ oră cu
piciorul). Lăsând pe stânga drumul ce duce la Şaua Cuptoare, coborâm până la stăvilarul Lacului Buhui
(640 m altitudine) printr-o pădure deasă de fag, pe alocuri amestecată cu conifere (circa 3 km pe drum
forestier, 1/2 oră cu piciorul). Apucând pe drumul care urmează Valea Buhui, dincolo de barajul lacului
observăm că apa pârâului se pierde prin ponoare, că albia calcaroasă devine seacă pe câteva sute de
metri şi că în dreptul Izbucului Certej se umple din nou cu apă formând un pârâiaş, care după numai 70
m dispare la stânga prin Intrarea Certei (I) a Peşterii Buhui, abia vizibilă din drum din cauza pădurii (de
la baraj până aici l km). Dacă continuăm să mergem pe acelaşi drum forestier încă l km pe valea
redevenită seacă ajungem la răspântia din Şaua Cuptoare, unde întâlnim Drumul Stegului (AninaReşiţa). Din răspântie putem coborî pe o potecă în stânga şi înapoi de-a lungul unei văiugi seci cam 250
m până la o dolină mare, în fundul căreia se deschide Intrarea prin Dolină (II) a Peşterii Buhui. Tot din
răspântie putem merge la stânga, pe Drumul Stegului, încă 1,7 km până la Cantonul Celnic situat în
apropierea periferiei Aninei; de aici, drumul coboară în serpentine spre centrul oraşului oferind o
privelişte de neuitat. Dacă dorim să coborâm însă la Intrarea Grota Buhui (III) a peşterii, după circa 500
m făcuţi din răspântie pe Drumul Stegului (tot spre Anina), coborâm pe o potecă obscură şi greu de
găsit, la dreapta, în Valea Buhuiului. Ea ne conduce exact în faţa intrării prevăzute cu un baraj care
reţine apa pârâului subteran şi o trimite în oraş printr-un tunel. Această captare realizată chiar în gura
peşterii pentru apa potabilă necesară Aninei datează din anii 1888-1889. Altitudinea la baraj: circa 600
m. Traseul fiind în circuit se poate realiza şi invers. Există marcaj cruce albastră între Lacul BuhuiGrota Buhui şi cantonul Celnic.
Date istorice. Intrările peşterii sunt bine cunoscute locuitorilor din Anina, în special Intrarea
Certej care se află nu departe de lacul de acumulare Buhui, des vizitat de către aceştia.
Primele cercetări au fost întreprinse în perioada 1875-1884 de R. Hoernes şi G. Teglas
(paleontologie) şi prin 1934-1935 de T. Ottlik (explorare, fotografii). Cercetări complexe au fost făcute
de V. Sencu (cartare, descriere, hidrografie), iar între 1961 şi 1972 de L. Botoşăneanu, A. Negrea şi Şt.
Negrea (bioispeologie). În 1981 cercurile de speologie „Speotimiş” şi „Cristal” au descoperit o galerie
pornind din Sala Urşilor (nepublicată).
Descriere. Lungimea totală : 3 217 m. Galeria principală măsoară 2100 m şi e parcursă în
întregime de pârâul Buhui. Peştera s-a format prin pierderea apei acestui pârâu prin ponoarele de pe
albia sa. Au existat trei captări succesive: prima la Peştera Cuptoare; a doua la Intrarea Certej; a treia
prin ponoarele din aval de barajul Lacului Buhui, etape strâns legate de variaţiile climatice ale
cuaternarului.

Peştera se prezintă ca o galerie de dimensiuni variabile, cu multe cotituri şi cu câteva săli mari
pe parcurs. Atât din galeria principală cât şi din săli pornesc galerii laterale scurte, înfundate la capăt fie
cu concreţiuni, fie cu material aluvionar. Pârâul Buhui apare în capătul din amont al galeriei
principale ; primeşte ca afluent pârâul Certej în dreptul intrării cu acelaşi nume ; pierde parţial o parte
de apă prin ponoare şi fisuri ; dispare complet în dreptul Intrării prin Dolină ; reapare şi formează
cascade şi dome adinci până la barajul de la Intrarea Grota Buhui. Peştera poate fi parcursă de la un
capăt la celălalt, dar pentru a evita obstacolele mai dificile se recomandă folosirea succesivă a celor trei
intrări. Să pătrundem mai întâi prin Intrarea Certej, (I) largă de 9 m şi înaltă de 2 m, însoţiţi de apa
pârâului cu acelaşi nume. La numai 22 m de la intrare dăm în galeria principală drenată de pârâul
Buhui care vine din stânga, din direcţia Lacului de acumulare Buhul, înaintând în acest sens 25 m
întâlnim pe stânga un labirint de mici galerii. Mai departe plafonul galeriei se înalţă până la 6-8 m, are
hornuri de până la 14 m, iar în albie apar dorne. În dreptul cotului următor putem admira o frumoasă
concreţiune, Cascada Izvorului, împodobită cu gururi pline cu apă iar după cot, o scurgere stalagmitică
proeminentă, Vulturul. Continuând înaintarea dăm pe stânga, la nivel superior, de o sală cu văl
stalagmitic, apoi de o buclă a galeriei principale şi o galerie laterală ascendentă accesibilă pe 66 m.
Urmează încă câteva cotituri şi ajungem în faţa izbucului puternic, locul în care pârâul Buhui îşi face
apariţia cu zgomot în galerie. Pe toţi cei 648 m ai galeriei sudice prin care am ajuns aici, în afara
concreţiunilor spectaculare, pereţii au urme puternice de eroziune sub formă de niveluri, linguriţe,
marmite şi lame de calcar.
Revenind la confluenţa subterană a pâraielor Certej şi Buhui, să continuăm parcurgerea galeriei
principale în aval. La 65 m numai apa se infiltrează pe sub blocurile unei vechi scurgeri care îngustează
galeria la jumătate de metru. La 105 m de la confluenţă remarcăm pe dreapta trei săli fosile alăturate
(Sălile cu Faună) situate la niveluri diferite. Concreţionarea acestor săli este aşa de avansată, încât pe
alocuri desimea coloanelor, a stalactitelor, stalagmitelor şi draperiilor îngreuiază trecerea din-tr-o sală
în alta. În aval de săli galeria face două bucle (în punctele 34 şi 53), iar la 370 m de la intrare apare
primul obstacol mai important : apropierea tavanului de oglinda apei şi aluviunile de nisip şi nămol
care fac trecerea dificilă pe vreo 8 m, iar la viituri chiar imposibilă. De aceea ne înapoiem la Intrarea
Certej şi ieşim afară.
Intrarea prin Dolină (II) se află cu 975 m în aval de Intrarea Certej (în apropiere mai există o
intrare, un aven de 15 m). Pătrundem în galeria principală prin deschiderea largă de 11 m şi înaltă de
2,5 m şi avansăm la stânga, în amonte, până la Trecerea Dificilă. Reluând vizitarea din acest punct,
urmărim cotiturile galeriei. Familiarizaţi cu traseul, ne putem permite acum, la întoarcere, să admirăm
pârâul subteran în ale cărui ape negre se reflectă, la lumina pâlpâitoare a lămpilor de carbid, bolţile
înalte şi arcuite gotic, asprimile şi ascuţişurile nenumăratelor urme de eroziune şi coroziune, siluetele
elegante, ireal mărite ale colanelor concreţionare şi stâlpilor de calcar, între punctele 92 şi 95 se află o
surpătură masivă deasupra căreia tavanul se bolteşte ogival undeva la 25-30 m. Trecând printre blocuri
împrăştiate haotic pe podea şi prin domele cursului subteran, remarcăm că dincolo de o admirabilă
formaţiune sclipitoare, Cascada Albă, apa se pierde în întregime la baza peretelui stâng şi în pietrişul
din albie. La 108 m mai jos de Intrarea prin Dolină apa reapare printr-un izbuc şi după încă 70 m
formează o dornă imensă în care la marile viituri adâncimea depăşeşte 3 m şi care poate fi trecută
numai cu barca. Dincolo de ea, un fenomen important ne ţine pe loc şi la propriu şi la figurat : Cascada
Mare. Apa se prăvale cu zgomot infernal printr-o gâtuitură a galeriei de la 3 m înălţime într-un lac
circular adinc de 2,5 m. Acest obstacol ne obligă să ne reîntoarcem la Intrarea prin Dolină şi să ieşim
afară.
Ajunşi la gura triunghiulară, largă de 12 m şi înaltă de 14 m a Intrării Grota Buhui (III),
punem barca pneumatică (singurul mijloc recomandabil pentru vizitarea acestui sector al peşterii) pe
oglinda lacului din spatele digului care barează ieşirea cursului subteran şi avansăm la lopeţi contra
curentului, până în dreptul unei galerii laterale ascendente care se face în stânga noastră. Ea ne conduce
în Sala Coloanelor şi Sala Domurilor, bogat concreţionate şi divers colorate. Reluând mersul cu barca
străbatem o dornă lungă de 65 m, lată între 3 şi 7 m şi adâncă până la 5 m şi ajungem în Sala
Confluenţei. De aici înaintăm cu piciorul printre lamele tăioase de calcar şi printre marmite, punând pe
alocuri barca pe apă, şi ajungem la lacul rotund al Cascadei Mici, înaltă de 1,7 m şi deosebit de
frumoasă, aflată cu 70 m mai jos de Cascada Mare, pe care am admirat-o mai înainte prin Intrarea prin
Dolină. Dacă ocolim cascada, căţărâdu-ne pe o muchie îngustă a peretelui din stânga (cu mare
atenţie !), dăm în Sala Urşilor împodobită cu concreţiuni splendide. Pe podea încă mai sunt destule
oase de urs de cavernă. Hornurile acestei săli comunicau cândva cu Peştera Cuptoare, situată lângă şaua
cu acelaşi nume (v. fig. 47). Înapoindu-ne la intrare, încheiem o explorare obositoare, dificilă, dar plină
de satisfacţii.
Resursele de hrană pentru fauna terestră se acumulează numai pe plajele aluvionare mai înalte
care scapă de furia apelor la viituri şi în sălile laterale fosile (frunzar, lemne putrede, mici grămezi de

guano existente sub coloniile nu prea mari de rinolofi şi miotişi). Fauna terestră e remarcabilă printr-o
specie troglobiontă de miriapode, iar cea acvatică prin mai multe specii de minuscule crustacee
subterane. Săpăturile mai vechi şi mai noi au scos la iveală oase de Ursus spelaeus şi de Capra ibex.
Condiţii de vizitare. Peştera Buhui este una din cele mai mari peşteri bănăţene şi din ţară,
impresionantă nu numai prin dimensiuni, ci şi prin marea varietate a aspectelor pe care le prezintă
galeriile şi sălile fosile încărcate cu concreţiuni. Ea are şi o importanţă ştiinţifică datorită problemelor
de hidrologie carstică şi de biospeologie. De aceea a fost propusă în anul 1969 ca rezervaţie speologică.
Peştera este practic neamenajată şi puţin vizitată. Pentru turistul obişnuit se recomandă numai porţiunea
dintre Intrarea Certej şi confluenţa cu galeria principală. Parcurgerea galeriei principale se poate face
numai de către turiştii rezistenţi şi antrenaţi, conduşi de un speolog cu experienţă în explorarea
peşterilor cu apă. Ei trebuie să fie echipaţi cu cizme de cauciuc lungi, salopetă, cască de protecţie,
mijloace de iluminat individuale şi barcă pneumatică. Se mai recomandă vizitarea numai la ape scăzute
şi evitarea poluării de orice natură a cursului subteran, deoarece apa este potabilă, captată pentru Anina.
Timpul de vizitare (cu piciorul şi barca): o zi.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, I. Povară şi I. Viehmann (1976), L. Botoşăneanu şi Şt. Negrea (1976).
LACUL BUHUI ŞI IZBUCUL CARAŞULUI
La localizarea şi căile de acces pentru Peştera Buhui am pomenit despre lacul Buhui. Acesta
este un lac de acumulare amenajat pe cursul superior al pârâului Buhui în scopul alimentării Aninei
cu apă industrială şi potabilă (fig. 47). Lucrările s-au realizat în anii 1907-1908. Lacul are o
suprafaţă de peste 11 ha, un volum de peste 500 000 m 3 şi o adâncime maximă de 18 m (a fost
publicată însă şi cifra de 27 m, dar şi cea de 8 m). Lungimea depăşeşte l km iar lăţimea maximă 300
m. Malul drept prezintă câteva golfuleţe în care se varsă mici afluenţi. Apele limpezi sunt bogate în
peşte. Speciile dominante sunt cleanul, crapul şi linul. Păstrăvul indigen este foarte puţin. Pescuitul e
admis desigur numai în anumite perioade ale anului.
Frumuseţea lacului în care se oglindeşte vegetaţia de pe malurile primitoare, pădurea deasa
ca peria ce-l înconjură mai din toate părţile fac din el un loc de atracţie pentru iubitorii de linişte şi
aer curat din marile centre carbonifere din vecinătate. Canotajul şi baia sunt însă interzise în acest lac
destinat şi alimentării cu apa potabilă. Duminicile şi în zilele de sărbătoare funcţionează un bufet şi
locul e renumit prin serbările câmpeneşti ce se desfăşoară aici.
Drumeţul care nu pretinde poteci confortabile poate întreprinde o excursie spre izvoarele
Buhuiului, pornind de la lac în amonte. Buhuiul are o lungime totală de circa 15 km şi izvorăşte din
cristalinul Semenicului, de sub Culmea Mărasca cu înălţimi în jur de 700-900 m. În drumul său spre
nord, el primeşte numeroşi afluenţi mici care se scurg pe pante nu prea abrupte, complet împădurite.
Nu cu mult înainte de lac, Buhuiul capătă însă un afluent mai important pe dreapta : Glăvanul. De aici
coteşte brusc spre vest, iar apoi din nou spre nord, către lac. Colindând zona izvoarelor Buhuiului,
drumeţul face cunoştinţă cu pădurea seculară de fag şi conifere, întunecată şi deasă, care
caracterizează atât de bine împrejurimile Aninei.
E de neconceput pentru amatorul de frumos să se afle în Anina sau pe malul lacului Buhui,
fără a caută să dea ochii cu unul dintre cele mai splendide izvoare ale ţării : puternicul izbuc al
Caraşului. Din drumul care ne-a condus de la Anina pe malul lacului Buhui, trecând pe lângă cabana
Maial, se desface imediat în amonte de barajul acestuia un drum forestier care se îndreaptă spre est,
ajungând după ceva mai mult de 3 km în dreptul cantonului silvic Cârneală (fig. 47). După cantonul
situat în mijlocul pădurii semeţe, tăcute şi întunecate, drumul forestier pe care am venit dă curând în
drumul ce se îndreaptă spre Văliug. Ne oprim la cantonul Cârneală. Oricine de aici ne va indica
poteca tăinuită care coboară brusc în plină pădure, cam spre nord, către Izbucul Caraşului, începem
coborârea pe potecuţa invadată din toate părţile de vegetaţie luxuriantă, tăiem îndată drumul
Văliugului de care am pomenit, continuăm coborârea pe poteca ce devine din ce în ce mai nedesluşită,
în pantă, prin vegetaţia tot mai abundentă. Deodată se aude un zgomot de apă. Zgomotul sporeşte şi
curând devine puternic. Ne aflăm la aproape 650 m altitudine, pe malul unui splendid pârâu carstic cu
albia lată de 2-3 m şi cu debit mare, amplasat într-o ambianţă deosebit de pitorească şi sălbatică.
Pădurea compactă de fag formează aici o adevărată galerie în lungul apei, vegetaţia pirului este
foarte dezvoltată şi oferă vara adăpost unor roiuri infinite de tot felul de insecte. Albia pârâului e
puternic încrustată, dovadă că apa e foarte bogată în carbonat de calciu. Urcăm în trepte, prin apă,
către locul de unde apa izbucneşte din adânciiri. Fiecare treaptă e de fapt un bazin mai mult sau mai
puţin întins, cu un baraj natural de travertin care parcă ar avea rolul de a zăgădui apa limpede ca
cristalul în drumul său spre vale. Din baraj în baraj, din bazin în bazin, ocolind pe maluri în locurile

în care apa e prea adâncă, ajungem la un impresionant şuvoi ce ţâşneşte printre blocuri de stâncă
într-o îngrămădire haotică. Şi mai sus de marele izbuc, tot se mai aude apa vuind în subteran.
Turiştii care vor să petreacă moi multe zile în zonă vizitând Lacul Buhui, Peştera Buhui şi
izbucul Caraşului pot folosi complexul turistic Maial aflat în apropiere (vezi localizarea Peşterii Buhui
şi fig. 47). El se compune dintr-o clădire din piatră (cabana Maial), o construcţie de lemn cu un etaj
(hanul Diana) şi un chioşc alimentar amenajat în fostul canton silvic. Capacitatea complexului este de
36 locuri şi dispune de un restaurant. După tradiţie, aici în Poiana Mălaiului, se sărbătoreşte în
august ziua minerului.
* PEŞTERA DE SUB PADINA POPII
(Fig. 48)
Sinonimii. Peştera de sub Rol, Peştera Ghicini.
Localizare şi căi de acces. Peştera este situată în bazinul superior al Ciclovei, nu departe de
Oraviţa, la 740 m altitudine. Această regiune calcaroasă include Culmea Simion şi extremitatea nordică
a Culmii Rolului, făcând parte din zona mijlocie şi vestică a marelui sinclinoriu Reşiţa - Moldova
Nouă. Abruptul calcaros se ridică cu 300-400 m deasupra piemontului eroziv al Oraviţei. Ca urmare a
circulaţiei apei în subteran s-au creat numeroase peşteri şi avene. Peşterile sunt de dimensiuni reduse,
fosile, formate de apa de infiltraţie, mai numeroase în Muntele Rol ; dintre cele mai mari face parte şi
Peştera de sub Padina Popii de care ne ocupăm. Avenele cercetate nu depăşesc 92 m adâncime, au un
diametru de l-20 m şi prezintă în general formă de clopot ; ele sunt mai numeroase în Muntele Simion.
Pentru a vizita Peştera de sub Padina Popii şi în acelaşi timp a ne urca în creştetul Muntelui Rolul Nou,
propunem un traseu în circuit (a se urmări fig. 49). Distanţele sunt următoarele : Oraviţa (centru) Ciclova Montană (5 km drum auto : ½ oră cu piciorul) ; Ciclova Montană - schitul Călugăra (circa 5
km drum auto, ½ oră cu piciorul) ; schitul Călugăra-Piatra Rolului Nou-Peştera de sub Padina PopiiCiclova Montană (3½ - 4 ore pe poteci de munte) ; Ciclova Montană-Oraviţa. Cazare la hotelul de
lângă gară şi autogară sau la cel din centrul oraşului.
Pornim din Oraviţa pe drumul destul de accidentat care se desface din şoseaua Oraviţa-Anina
către Ciclova Montană, în acelaşi loc cu drumul spre cabana 7 Brazi. Drumul urcă o culme, în dreapta
rămâne cartierul de nord-est al Oraviţei, iar în faţă ne apare după o cotitură Ciclova, la poalele celor doi
munţi gemeni ce domină întreg peisajul : Rolul şi Simionul. Coborâm spre ea, având în ambele părţi ale
drumului un peisaj dominat de stâncărie. La Ciclova putem vizita beciurile fabricii de bere construite în
1865, monument de arhitectură. În 1975, a început să funcţioneze o fabrică modernă care încă foloseşte
vechile beciuri.
Simionul (899 m), aşezat la nord-est de Ciclova, e un munte cu aspect mamelonar, bine
împădurit. Rolul, care face parte din culmea cu acelaşi nume, ne apare foarte impozant pe fondul
înălţimilor modeste cu care ne obişnuisem în împrejurimile Oraviţei şi Ciclovei. La aceasta nu
contribuie numai înălţimea sa mai mare de aproape l 000 m, ci mai ales cleanţurile golaşe, culminând
cu Piatra Rolului Nou. Aceste cleanţuri dau muntelui un aspect ruiniform, de enormă fortăreaţă
medievală ruinată.
Din Ciclova, un drum carosabil destul de bun ne duce de-a lungul Văii Ciclova până la
confluenţa cu Valea Călugărului, apoi pe aceasta din urmă până la schitul Călugăra (zidit în 1859),
pitoresc aşezat în zona izvoarelor Ciclovei. O cascadă pe tuf calcaros ne încântă privirea. Mai departe
ne aşteaptă numai poteci care se pot pierde lesne, de aceea o călăuză din partea locului ar fi de mare
folos, iar în lipsa ei cel puţin o busolă. Chiar în spatele bisericii observăm două cărări. O alegem pe cea
din dreapta şi începem să urcăm pieptiş peste stâncărie, ajungând după circa o oră până sub cleanţuri
(poteca se pierde adesea prin ierburi şi stâncărie). Ne aflăm acum într-o şa, între două vârfuri ale Pietrei
Rolului Nou. În apropiere se deschide gura largă şi neprimitoare a Avenului cu Gheaţă, adânc de 37 m,
al cărui gheţar se menţine şi vara. Urcăm mai departe în dreapta şeii pentru a observa un fenomen
curios : Peştera Rol, un tunel natural lung de vreo 10 m - operă din trecut a apelor. Trecem prin acest
tunel cotit şi ieşim într-un fel de balcon spânzurat deasupra cleanţurilor ascuţite, parcă anume făcut
pentru a ne oferi o cuprinzătoare vedere panoramică asupra văii şi satului Ciclova cu împrejurimile
sale. Sub picioarele noastre se deschide un hău ameţitor, iar în jur predomină stâncăria crăpată în fel şi
chip, acoperită de vegetaţie, iubitoare de calciu. Ne înapoiem la şaua în care se cască avenul şi, în
dorinţa de a ocoli abruptul calcaros al Pietrei Rolului Nou, părăsim poteca pe care am venit şi descriem
prin pădure un arc de cerc, înaintând puţin spre nord-est (deci în direcţia Rolului Vechi), apoi spre sudest până în dreptul Fântânii lui Ude. Abia aici, sub teribilul cleanţ al Pietrei Rolului Nou, prindem din
nou o potecă, destul de bună, care coteşte spre vest. Sub potecă, chiar în dreptul cleanţului, observăm
cu greu deschiderea Peşterii din Padina Popii pentru care am venit (un altimetru ne-ar ajuta la găsirea
peşterii, indicându-ne altitudinea de 740 m).
După vizitarea peşterii continuăm poteca pe sub abruptul Pietrei Rolului Nou, urmărindu-i curbura

largă în formă de potcoavă pe o curbă de nivel, în cele din urmă, coborând serpentinele potecii devenită
foarte bună, după mai bine de o oră de mers dăm în Valea Ghicini (sau Ghicinului). Aici întâlnim
drumul care vine de la o sondă şi ne duce în Ciclova Montană, iar de aici la Oraviţa, întregul traseu în
circuit durează circa 8 ore (exclusiv vizitarea peşterii).
Dacă dorim să vizităm numai peştera, fără a urca pe Piatra Rolului Nou, de la Ciclova
Montană mergem pe drumul spre sondă, care mai întâi urcă, apoi coboară în Valea Ghicini. De aici
apucăm poteca din stânga drumului ; aceasta suie în serpentine largi, urmează o curbă de nivel pe sub
abruptul Pietrii Rolului Nou şi, după o oră de mers, se ajunge în locul unde, sub potecă, se deschide
gura peşterii greu de găsit fără călăuză.
Date istorice. A fost explorată în 1961 - 1962, dând Şt. Negrea, A. Negrea şi L. Botoşăneanu
i-au ridicat planul topografic, au descris-o şi au efectuat cercetări biospeologice.
Descriere. Peşteră fosilă, ascendentă. Lungimea totală : 101 m. Stadiul avansat de
concreţionare împiedică distingerea diaclazelor şi a stratelor. Pare opera apei de infiltraţie pe fisuri.
Deschiderea lată de numai 0,6 m şi înaltă de 0,3 m conduce într-o sală obscură cu înălţimi de până la 3
m. În general, peştera are un contur foarte neregulat (vezi fig. 48) reprezentând un sistem complicat de
trei săli mici şi de mai multe galerii joase şi înguste, ultimele dificil de parcurs. Impresionează numărul
mare de hornuri cu scurgeri concreţionare pe ele şi cu numeroase cotloane inaccesibile.
Apa de infiltraţie vine prin hornurile din fundul peşterii, umple gururile şi bălteşte pe argilă.
Urmele de pe pereţi arată că la viituri nivelul apei poate fi destul de ridicat, formând un lac.
Concreţiunile abundă, unele foarte frumoase, mai ales în partea terminală. Aici există scurgeri şi
tuberculi pe pereţi; stalactite şi stalagmite izolate sau grupate, formând pe alocuri coloane de toate
mărimile ; gururi şi în general crustă stalagmitică pe mari suprafeţe. Un strat neuniform de argilă unge
în parte pereţii şi formează pe alocuri depozite pe planşeu.
Fauna măruntă a peşterii se remarcă prin prezenţa unui miriapod troglobiont care nu trăieşte
decât în câteva peşteri din Munţii Aninei (Lithobius dacicus). În apa din gururi există specii de
crustacei minusculi tipic subterane.
Condiţii de vizitare. Peştera nu este ocrotită şi nici amenajată. Pentru vizitarea ei este
suficient echipamentul obişnuit : salopetă, bocanci sau cizme de cauciuc, cască de protecţie şi,
bineînţeles, o sursă individuală de luminat. Fiind o peşteră destul de rece (7-7,8°) şi foarte umedă
(100%) chiar în toiul verii, se impune o îmbrăcăminte adecvată. Durata vizitării : 1/2 oră.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Deou, Şt.
Negrea, C. Piesa, I. Povară şi L Viehmann (1976).
MINIŞUL ŞI CHEILE SALE
(Fig. 49)
Minişul, principalul afluent al Nerei, ale cărui izvoare frontale se află în versantul estic al
Culmii Rolului, oferă iubitorului de drumeţie obiective de mare valoare turistică. Nu ne referim numai
la Cheile Minişului, ci şi la admirabilele drumuri şi poteci care conduc, pe afluenţii săi principali, fie
de-a lungul unor semeţe culmi cu creste ascuţite şi fragmentate., fie pe înalte platouri calcaroase
frământate ca în urma unui cataclism, sau la interesante cascade şi peşteri.
Carstul din bazinul Miniş este foarte întins. Pe stânga Minişului sunt situate podişurile Ţarc
şi Uteriş şi, mai la est, între văile Steier şi Poneasca, un alt podiş carstic înalt de 700-750 m. Pe
dreapta râului se află Culmea Pleşiva, cu versantul estic foarte abrupt, care ajunge la sud până în
Cheile Nerei şi are cele mai înalte vârfuri din Munţii Aninei (vezi fig. 49). Dintre formele săpate de
apă la suprafaţă impresionează câmpurile de lapiezuri de pe Vârful Teiului (lângă Poneasca) care fac
parte dintr-un podiş mai întins. Atât acest podiş cât şi podişurile Ţarc şi Uteriş sunt ciuruite de dolime,
unele enorme (largi de câteva sute de metri şi adânci de până la 40 m), multe aflate în inima pădurilor
de fag şi brad ; ele formează pe alocuri uvale. Pe dreapta Minişului dolinele sunt de asemenea
numeroase şi se înşiră în lungul unor văi seci. Dar cele mai impresionante forme de suprafaţă sunt
cele patru sectoare de Chei ale Minişului, care pot sta cu cinste alături de cele mai frumoase chei din
ţară; ele se întind pe 14 km, de la Cantonul C.F.R. Crivina şi până la Bigăr (sau Coronini). Râul taie
calcarele urgoniene, săpând chei de o frumuseţe particulară, întrerupte pe alocuri. El curge printr-o
vale strâmtă, cu numeroase rupturi de pantă şi cu pereţi foarte înalţi (300 m în aval de Izvorul
Călugăru). Golurile subterane săpate de apă se prezintă sub formă de peşteri şi avene, destul de
numeroase.
În zona carstică a Minişului aglomerările umane sunt rare. Automobilistul va putea lua ca
bază de plecare Anina (Steierdorf), Bozovici sau Lăpuşnicu Mare. Şoseaua Văii Minişului, lucrare
îndrăzneaţă, azi modernizată, asigură o legătură comodă între meleagurile Oraviţei, Aninei şi Ţara

Almăjului. Drumeţul care intenţionează să pătrundă secretul munţilor dintre Miniş şi Nera va trebui
însă să apeleze pentru a înnopta fie la ospitalitatea sălaşului vreunui almăjan (sălaşe ce urcă până la l
000 m), fie la aceea a unui canton silvic. Confortul nu va fi, probabil, pe gustul său, dar ce privelişti i
se vor înfăţişa, când va deschide, în dimineaţa următoare, uşa sălaşului sau cantonului !
Să intrăm în Valea Minişului venind de la Anina. De cum părăsim cartierul Steierdorf al
Aninei pe şoseaua spre Bozovici, ne îngânâm cu pârâul Steier. Drumul asfaltat coboară prin pădurea
umbroasă, mai ales de brad şi, la km 4,3, sântem deja la confluenţa cu Minişul, străjuită de cantonul
silvic Iudina. Părăsim şoseaua şi urcăm pe valea Minişului urmărind terasamentul C.F.R. care se
strecoară pe lângă versantul stâng, trecând pe alocuri prin tunele. Suntem în primul sector de chei ale
Minişului, cel mai din amonte, alcătuit din „cârşii” parţial împădurite cu fag, ai căror pereţi înalţi
strâmtează valea şi reduc albia râului până la 3-4 m. Din apă păstrăvii sar la tot pasul, mai ales în
dornele adânci. După 2 km de la Iudina, la o buclă a terasamentului prin care acesta se depărtează de
chei ajungem în punctul numit Plopa. De aici, după o coborâre foarte anevoioasa la stânga, peste
blocuri răsturnate şi buşteni imenşi, ajungem la intrarea Plopa a Peşterii Ponor-Plopa, aflată în
fundul unei văgăuni întunecate de arbori, foarte aproape de albia Minişului. Din acelaşi punct, urcând
versantul împădurit pe o potecă din dreapta terasamentului, ajungem pe Podişul Uteriş, de asemenea
împădurit şi plin de doline. Fără a ne abate de pe potecă dăm de o dolină adâncă, în al cărei perete se
deschide gura Peşterii Ponor-Uscată. Între intrările celor două peşteri (care vor fi prezentate mai
departe) se urcă cam 1/2 oră.
Revenind la canionul silvic Iudina să pornim la vale. Ca şi în sectorul din amont nu există
marcaje. În aval de Iudina, la km 5,5 pe şoseaua ce vine de la Steierdorf, Minişul primeşte ca afluent
pe dreapta Izvorul Călugăru şi tot pe dreapta se desface un drum care urcă la cantonul silvic
Păuleasca (750 m altitudine); în apropierea acestuia se află Avenul Păuleasca, unde s-au găsit oase
fosile de ren şi de bizon european, în aval de Izvorul Călugăru, între km 6 şi 7, întâlnim al doilea
sector de Chei ale Minişului, în care pereţii se înalţă cu îndrăzneală până la 300 m deasupra râului.
Mai departe peisajul se domoleşte, valea devine largă, Minişul primeşte pe stânga Ogaşul Babei (km
10), unde se află colonia forestieră Valea Minişului, apoi la km 13,3, pe dreapta, lângă nişte sălaşe,
primeşte Ogaşul Golâmbului (400 m altitudine). De aici se poate părăsi Minişul pentru o excursie spre
Culmea Liciovacea şi admirabilele poieni de la piciorul său estic.
Imediat în aval începe cel de al treilea sector de chei, foarte cotit, care ţine 3,5 km. Cheile
sunt înguste, pereţii calcaroşi înalţi de 50-60 m se oglindesc în apa adâncă de 2 m şi aparent
stagnantă, în care peştii înoată în voie. Şoseaua şerpuieşte, unele porţiuni sunt înguste şi surplombate,
tăiate direct în calcare de culoarea ocrului. După un izvor ce-şi prelinge apa pe peretele stâng de la
10 m înălţime, ne aşteaptă o porţiune frumoasă în care valea se îngustează la 12-15 m, iar albia
Minişului la 5-6 m. Trecând printre versanţi acoperiţi cu liliac, pe alocuri apa nu e atinsă niciodată de
soare ; ea fierbe într-un punct, pentru a se linişti brusc într-o dornă. Suntem în dreptul „Găurilor lui
Miloi” (peşteri pe care le vom prezenta la locul potrivit). Şoseaua, iarăşi surplombată, se apropie de
Gura Izvorului, lung afluent stâng, pe care putem urca în direcţia Dealului Zabăl. Apoi intrăm din nou
între pereţi ciuruiţi de găuri circulare, în timp ce râul curge jos, ba violent pe lespedea albă pe care a
fasonat-o, ba printre insuliţe de bolovăniş pe care se răsfaţă menta de apă şi brusturii, sau umplând
câte o dornă lungă, cu apă verzuie ca sticla.
După acest sector, între km 15,8 şi 16,8, valea se lăţeşte primind pe stânga principalul său
afluent, Poneasca. O şosea forestieră pleacă de la Gura Poneasca în amonte pe afluent, străbate
Cheile Bologii în care se află mici peşteri şi după 4 km intră în satul Poneasca.
În aval de Gura Poneasca la km 16,8 începe sectorul al patrulea şi ultimul al Cheilor
Minişului, cunoscut sub numele de Bigăr sau Coronini. Deşi scurt (700 m) este cel mai îngust şi mai
sălbatic, cu înălţimi de peste 200 m. Versantul stâng se numeşte Zăgrade din cauza aspectului de
cetate iar cel drept, mai înalt, Gozna. Minişul curge pe un canion comparabil cu cele mai frumoase
părţi ale Cheilor Nerei. La km 17,1 versantul drept este spintecat parcă de o spadă uriaşă. Pe aici vin
apele puternicului izbuc carstic Bigăr. Pentru a ajunge în Miniş, al cărui canion prezintă aici terase
de eroziune aproape de nivelul apei şi marmite adinci în albie, apa se prăvale de la 7 m înălţime pe un
bloc compact de tuf calcaros. Este Cascada Bigărului, parcă totdeauna la iei de violentă, chiar în
perioadele de secetă cumplită. Traversăm Minişul pe un podeţ şi urcăm poteca de-a lungul pârâului.
Pe albia tăiată în tuful calcaros apa cade din treaptă în treaptă, formând cascade mai mici, în care
verdele mai întunecat al muşchilor se îmbină cu cel sticlos al apei. După 115 m de urcuş, ajungem la
baza unui perete înalt de circa 100 m. De aici iese apa într-o „pânză” zdrobită sub povara unui enorm
grohotiş calcaros care umple Fundul Vâleaşcăi - sălaş favorit al viperelor. Deasupra izbucului, un mic
aven conduce la cursul subteran care iese la baza peretelui (Peştera cu Apă de la Bigăr).
La km 17,5 cheile iau sfârşit iar Minişul, cuminţit şi printre maluri largi, se îndreaptă spre
Ţara Almăjului, unde, la Bozovici, îl aşteaptă Nera.

* PEŞTERA PONOR-USCATĂ
(Fig. 50)
Sinonimii. Peştera Ponor, Peştera Crivina, Peştera de la Brădet.
Localizare şi căi de acces. Este situată în Podişul Uteriş, în locul numit Crivina al pădurii
Plopa, la 620 m altitudine.
Punct de plecare : cartierul Steierdorf al oraşului Anina (unde există hotel). Se poate ajunge
la peşteră fie pe la cantonul silvic înclina, fie pe la Puţul carbonifer nr. 5. Pentru prima cale de acces
vezi nota Minişul şi cheile sale şi fig. 49. Pentru a doua cale de acces mergem din Steierdorf pe şoseaua
asfaltată Anina-Oravlţa până în dreptul Puţului carbonifer nr. 5 ; de aici o luăm la stânga pe drumul
care merge spre sud, pe Valea Ponor, pe lângă puţul amintit, Cantonul silvic Poiana Cerbului şi ne
oprim la Cantonul C.F.R. Crivina. De la Crivina apucăm la stânga pe drumul care duce prin pădure la
Steierdorf ; numai după 250 m intrăm într-o poiană ce separă pădurile Crivina şi Plopa. În imediata
apropiere se află o dolină adâncă, în al cărei perete se deschide gura peşterii. Nu există marcaje. De la
Steierdorf la cantonul Crivina sunt circa 7 km de şosea şi drum forestier (2-2l/2 ore cu piciorul).
Date istorice. Peştera a fost cercetată şi cartată în 1959 de V. Sencu şi publicată ulterior sub
numele de Peştera Ponor. Cu prilejul completării schiţei şi a continuării cercetărilor Şt. Negrea o
denumeşte Peştera Ponor-Uscată, pentru a nu fi confundată cu Intrarea Ponor a Peşterii Ponor-Plopa.
Descriere. Peştera este fosilă, în general descendentă şi măsoară 265 m (9 m denivelare). A
fost săpată de apa pârâului Ponor, care în evoluţia sa a părăsit albia de la suprafaţă şi a drenat Peştera
Ponor-Uscată. Ulterior pârâul şi-a găsit o cale la nivel mai inferior, fiind captat la Intrarea Ponor a
Peşterii Ponor-Plopa. Aceste captări succesive au avut probabil loc în pleistocenul mediu şi superior,
când condiţiile climatice erau favorabile unor astfel de fenomene.
Peştera este accesibilă prin deschiderea largă din pâlnia unei doline mari. Ea mai comunică cu
exteriorul şi prin trei avene adânci până la 6 m, de fapt spărturi în tavan create de prăbuşiri. Datorită
acestor deschideri partea centrală a peşterii este luminată difuz.
Imediat după intrare, în stânga, trecând pe sub un pod natural şi coborând o pantă cu bolovăniş
dăm de o galerie înaltă până la 3 m, cu podeaua şi pereţii complet concreţionaţi. În dreapta intrării se
desface o galerie largă, plină de blocuri mari desprinse din tavanul aflat la 8-10 m deasupra noastră,
având în mijloc un stâlp gros de calcar, martor al eroziunii violente a apei fostului pârâu subteran. Din
această galerie, depăşind la stânga un prag de 6 m (amenajat pentru coborâre), dăm într-o ramificaţie în
care la viituri se adună apa evacuată treptat prin nişte sorburi în direcţia Peşterii Ponor-Plopa. În
dreapta, dincolo de o strâmtoare, pătrundem într-o galerie înaltă de până la 15 m, cu podeaua acoperită
de crustă stalagmitică, cu gururi, domuri şi stalagmite, iar pereţii şi tavanul îmbrăcaţi în minunate
scurgeri proeminente şi în stalactite. Ni se întipăreşte în memorie un candelabru imens cu patru braţe.
Peştera este interesantă pentru speciile de crustacei subterani care trăiesc în apa gururilor şi în
băltoacele formate de apa de picurare, precum şi pentru anumite specii de miriapode şi crustacei tereştri
de pe podea. Cercetătorii Muzeului din Timişoara au descoperit oseminte de urs de cavernă.
Condiţii de vizitare. Fiind uşor accesibilă, peştera era frecvent vizitată de localnici şi
drumeţi. În ultimii ani lucrările rutiere au distrus-o parţial. Ca urmare nici o formaţiune de pe podea nu
mai este intactă. Se poate parcurge în circa jumătate de oră la lumina unei lanterne, fără echipament
special ; totuşi, peştera fiind destul de rece (6,5-8,3° şi 95-100% umiditate chiar în toiul verii) se
impune o îmbrăcăminte călduroasă.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt, Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, I. Povară şi I. Viehmann (1976).
* PEŞTERA PONOR-PLOPA
(Fig. 51)
Sinonimii. Peştera Ponor (pentru Intrarea Ponor), Peştera Plopa (pentru Intrarea Plopa).
Localizare şi căi de acces. Peştera este situată în Podişul Uteriş, la circa 570 m altitudine
(Intrarea Plopa) şi reprezintă continuarea în subteran a Văii Ponor.
Punct de plecare : cartierul Steierdorf al oraşului Anina (unde există hotel). Intrarea Plopa este
accesibilă fie pe la Cantonul silvic Iudina, fie pe la Puţul carbonifer nr. 5 (vezi nota Minişul şi cheile
sale, căile de acces la Peştera Ponor-Uscată şi fig 49). Pentru Intrarea Ponor, după circa 200 m de la
Cantonul C.F.R. Crivina în direcţia cantonului silvic Poiana Cerbului, coborâm la dreapta până în
fundul Văii Ponor şi apoi la vale până la peretele de calcar care o barează ; în baza peretelui pârâul
dispare printr-o crăpătură orizontală joasă, adesea înfundată cu buştenii aduşi de viituri.
Date istorice. Ambele intrări sunt cunoscute de localnici, dar vizitarea peşterii este evitată din
cauza dornelor şi isifoanelor de pe cursul subteran. Sectorul Plopa a fost cercetat şi cartat de V. Sencu

în 1959, iar între 1961 şi 1966 L. Botoşăneanu, A. Negrea şi Şt. Negrea l-au studiat sub aspect biospeologic. Peştera fiind improprie pentru studii paleontologice, presupunem că fauna fosilă menţionată
de T. Orthmayr (1872) şi chiar cea actuală citată de E. Bokor (1921) pentru „Peştera Plopa” aparţine de
fapt Peşterii Ponor-Uscată din apropiere.
Descriere. Peştera este activă, săpată de pârâul Ponor în urma unor captări carstice succesive
(vezi Peştera Ponor-Uscată). Ea este accesibilă pe 763 m (53 m prin Intrarea Ponor şi 710 m prin
Intrarea Plopa).
După ce parcurge traseul de la suprafaţă, pârâul Ponor pătrunde în subteran printr-o crăpătură
orizontală foarte scundă în baza unui perete înalt de vreo 30 m care îi barează calea : suntem în faţa
Intrării Ponor. Strecurându-ne cu greu prin gura de obicei astupată de buşteni putem înainta -cu ajutorul
unei bărci pneumatice până la un lac-sifon permanent situat la numai 53 m de la gură. Pe parcurs ne
reţine atenţia calcarul alb al tavanului şi pereţilor, în care sclipeşte negrul cărbunos al benzilor şi
nodulilor de silex, unii enormi. Pârâul subteran reapare în lacul-sifon permanent din fundul galeriilor
accesibile prin Intrarea Plopa, iese din peşteră, mai parcurge vreo 20 m prin nişte chei înguste (Cheile
Plopa) şi se varsă în Miniş. Porţiunea dintre cele două sifoane n-a fost încă explorată cu scafandru
autonom.
Şi acum să facem cunoştinţă cu sectorul Plopa al peşterii, singurul care merită vizitat
(urmăreşte fig. 51). Intrarea Plopa e săpată la baza unei stânci. Prin triunghiul înalt de 14 m se scurg
apele albastre ale - unui pârâu pe o albie bolovănoasă cu nisip grosolan. Lăsând decorul romantic al
cheilor scurte dar nu lipsite de farmec, al blocurilor răsturnate şi trunchiurilor de arbori seculari
doborâţi de furtună sau de bătrâneţe şi căzuţi aici în văgăună, să ne pregătim de intrare. Adică să ne
punem un combinezon impermeabil, sau măcar cizme lungi şi să umflam barca pneumatică pe care am
adus-o. Barca este in-dispensabilă pentru că avem de trecut, chiar înainte de a pătrunde în peşteră, un
lăcuşor de 18 m lungime şi adânc de un metru. Trecem cu barca pe sub frumoasa boltă întunecată.
Durată 54 m de vâslit contra curentului în stânga se desface o galerie înaltă de 5-6 m şi lată de l-2 m cu
pereţii lustruiţi şi pe alocuri cu excavaţii dăltuite de apa viiturilor mari. Navigăm pe ea 1.50 m până
dăm de un sifon. Ne întoarcem la galeria principală pentru a continua drumul în amonte. Acum este
rândul unei serii de şase baraje stalagmitice aşezate în scară, unele de mari dimensiuni, care ne taie
calea din loc în loc şi păstrează între ele rezerve de apă, formând lacuri subterane - cel mai mare având
50 m lungime şi 4 m adâncime. În porţiunea aceasta, este nevoie de pricepere în conducerea bărcii, mai
cu seamă la viituri, când torentul subteran violent trece peste toate barajele, formând un adevărat lanţ
de cascade.
După ultima dornă ne apare în faţă un obstacol dificil. Este un enorm baraj concreţionar înalt de 3 m,
format din scurgerile proeminente ale celor doi pereţi opuşi care, de acum uniţi, tind să astupe toată
secţiunea galeriei ca un dop pe aproape 10 m. Lăsând barca aici încercăm să escaladăm obstacolul
(ceea ce este anevoios) sau, mai bine, să ne strecurăm printr-un canal strâmt, pe jumătate înecat, din
baza barajului cu riscul de a intra în apă până la gât.
Mai departe galeria rămâne la fel de înaltă ca şi deasupra dornelor (4-5 m) până dincolo de
Sala cu Nisip. Această sală este o dilatare a galeriei în eare apa - stagnând la viituri în spatele barajului
mare (,,dopul”) - a depus movile mari de nisip fin. După o strangulare a galeriei (0,6 m lăţime şi 1,9 m
înălţime) pătrundem într-o sală frumos concreţionată, apoi ajungem la o intersecţie de galerii unde
întâlnim cursul subteran. Porţiunea de peşteră parcursă de la marele obstacol şi până aici se
caracterizează prin frumuseţea stalactitelor înclinate sau drepte, a baldachinelor, a scurgerilor parietale
colorate în negru, cafeniu, arămiu, roz sau alb, a domurilor şi a stalagmitelor.
Să continuăm drumul pe galeria principală, de data aceasta întovărăşiţi de pârâul al cărui
zgomot e amplificat de bolţile sonore. În porţiunea care ne-a mai rămas nu ne mai impresionează atât
frumuseţea concreţiunilor cât varietatea formelor în care, prin eroziunea şi coroziunea chimică a apei,
au fost sculptaţi şi modelaţi pereţii, tavanul şi podeaua galeriei. Călcăm pe un prundiş negru, alcătuit
din bucăţi de silex (cremene) desprinse din pereţii calcaroşi. La aproape 350 m de la intrare, galeria
coteşte brusc. O mică cascadă se anunţă cu zgomot mare, iar dincolo de ea se află lacul-sifon care
interzice înaintarea; este locul în care pârâul Ponor îşi face apariţia în sectorul Plopa al peşterii.
Explorarea peşterii e un prilej de a arunca o privire indiscretă asupra lumii de animale mărunte
şi ciudate care sălăşluiesc aici în beznă. Iată, pe mormanele de nisip, melci fără căsuţă, dintr-o specie
descrisă din această peşteră ; gândaci de culoarea chihlimbarului ; miriapode albe (endemice şi troglobionte) cu mişcări hieratice şi altele cafenii care se ascund în crăpături cu mişcări extrem de vioaie. Iată
în apa pinului viermi plaţi (planarii tipice subterane) ca nişte frunzuliţe albe şi roze, înaintând prin
elegante mişcări ondulatorii ale marginii lor festonate. Iată în apa micilor bazinaşe de calcit crustacei
depigmentaţi cu apendici lungi şi delicaţi, înotând pe o rână.
Condiţii de vizitare. Peşteră neamenajată şi nedegradată de vizitatori graţie cursului de apă
subteran cu dorne şi lacuri adinci care o protejează.

Vizitarea sectorului Plopa se recomandă numai turiştilor antrenaţi care practică canotajul,
însoţiţi neapărat de un speolog cu experienţă în explorarea peşterilor cu apă. Sunt necesare bărci
pneumatice de 2 persoane, combinezoane impermeabile sau cel puţin cizme de cauciuc lungi şi
salopete de doc, căşti de protecţie, lanterne individuale etanşe. Pentru a ne îmbrăca corect precizăm că
temperatura este de 9-10° în vară şi umiditatea maximă (100%). Menţionăm că la viituri, peştera este
accesibilă numai până la barajul mare, în spatele căruia se formează un lac temporar adânc de 2 m.
Durata vizitării sectorului Plopa : 4-5 ore.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, L Povară şi L Viehmann (1976), L. Botoşă-neanu şi Şt. Negrea (1976).
* GĂURILE LUI MILOI
(Fig. 52)
Sinonimii. Peşterile lui Adam Neamţu.
Localizare şi căi de acces. Intrările se află în versanţii Cheilor Minişului, la un metru
deasupra albiei râului (circa 400 m altitudine) : peştera I în versantul stâng (sub şosea), iar peştera II în
cel drept, una în prelungirea celeilalte. Pentru calea de acces vezi nota Minişul şi cheile sale şi fig. 49.
Cazare în Anina (hotel) sau Bozovici, între care circulă autobuze I.T.A., trecând prin chei.
Date istorice. Amândouă peşterile au fost studiate şi cartate în anii 1960-1962 de L.
Botoşăneanu, A. Negrea şi Şt. Negrea.
Descriere. Peştera I este mică (33 m) şi fosilă, iar peştera II mai mare (132 m) şi parcursă de
apă la marile viituri. Ambele sunt uşor ascendente, săpate pe diaclaze în calcare cretacice. Ambele
peşteri fac parte din acelaşi sistem de galerii pe care Minişul, adâncindu-şi valea, l-a tăiat perpendicular
în două părţi inegale, aflate în prezent în diferite grade de fosilizare.
Peştera I are o deschidere mare, urmată de o galerie scurtă din care se desfac câteva ramificaţii
colmatate prin concreţionare, de altfel singurile neluminate. De remarcat bolovănişul din zona intrării
desprins din tavanul destul de subţire care suportă şoseaua ce trece prin chei ; scurgerile parietale,
parţial din mondmilch ; crusta stalagmitică de pe podea cu stalagmite şi coloane, iar pe alocuri perle de
cavernă în cuiburi.
Peştera II are o intrare largă şi înaltă de 5 m care dă în galeria principală. Mai există încă patru
intrări mici, suspendate în perete, legate de această galerie prin culoare înguste, la nivel superior.
Galena principală, largă şi înaltă până la 7 m, devine tot mai îngustă şi mai joasă, terminâdu-se printrun culoar inaccesibil. Pe parcurs întâlnim mai mulţi pereţi despărţitori şi diferite concreţiuni care devin
dominante în cea de a doua parte a peşterii. Destul de frumoase sunt anemolitele (stalactite înclinate),
vălurile, iar pe crusta concreţionară din partea finală, stalagmitele, grupurile stalagmitice şi unele
coloane. Apa de infiltraţie şi de condensare umple gururile şi bălteşte pe alocuri pe argilă.
Peştera II găzduieşte o colonie de circa 60-100 de miniopteri, iar în gururile sale trăiesc crustacei
subterani microscopici.
Condiţii de vizitare. Ambele peşteri sunt neamenajate. Peştera I, fiind sub şosea şi luminată
direct sau difuz în cea mai mare parte, este des vizitată şi destul de degradată. Peştera II, aflându-se
dincolo de râul Miniş şi necesitând o salopetă şi un mijloc de iluminat, este vizitată mai rar şi practic
nu-i degradată ; fiind destul de rece (12-13°) şi foarte umedă (100%) trebuie o îmbrăcăminte adecvată.
Durata vizitării peşterii II : ½ oră.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, L Povară şi I. Viehmann (1976).
* PEŞTERA DE LA VĂLEE
(Fig. 53)
Sinonimii. Peştera de la Vălaie, Peştera de la Văleie.
Localizare şi căi de acces. Peştera este săpată în calcarele Culmii Pleşiva (Munţii Aninei) la
730 m altitudine.
Există două căi de acces : pornind din Bozovici sau din Anina (unde există hotel).
Din Bozovici se merge 6 km pe o şosea nemodernizată până la Lăpuşnicu Mare. De aici se urcă pe
drumul de căruţă ce duce la Poiana Roşchilor până în dreptul Poienii de la Valee şi de aici pe o potecă
din dreapta până în această poiană (în total 2 ore de mers), în poiană căutăm un mic izvor (vălău) pe
stânga (deci loc bun de cort) şi de la el urcăm oblic spre dreapta până la baza unui abrupt calcaros
împădurit în care se deschide peştera (fig. 49) ; greu de găsit fără călăuză.
Din Steierdorf (cartier al Aninei) până la Gura Golîmbului folosim şoseaua modernizată
Anina-Bozovici care trece prin Cheile Minişului (în total 12,3 km ; 3-3½ ore cu piciorul - vezi nota

Minişul şi cheile sale şi fig. 49). De la Gura Golîmbului urcăm pe „Drumul Curecichia”, care ne duce
sus, pe platoul calcaros al Leurdişului, la poalele versanţilor abrupţi ai munţilor care formează Culmea
Pleşiva (sau Liciovacea). Drumul urcă foarte lin printr-o pădure de fag amestecat cu brad, printre
doline şi câmpuri de lapiez până în Poiana Brezovacea, iar de aici în Poiana Liciovacea. Înainte de
această poiană se află un mic izvor sub stâncă. O potecă continuă drumul la peste 700 m altitudine prin
Poiana Liciovacea, Poiana Scocului şi Poiana Cuceş care se ţin lanţ. Tot timpul avem în dreapta abrupturile albe ale Culmii Pleşiva. Mai jos de Poiana Cuceş pornesc două drumuri de căruţă : unul coboară
la obârşia Lăpuşnicului şi urmează valea acestuia până la Lăpuşnicu Mare (deci nu ne interesează) ;
celălalt ţine culmea şi trece pe lângă poiana cu Peştera de la Vălee.
Date istorice. Se pare că peştera a servit ca adăpost ultimilor haiduci bănăţeni. Se spune chiar
că în locul numit Mormântul (v. fig. 53) ar fi îngropată o femeie care i-a trădat. Peştera a fost cercetată
şi cartată în anii 1960- 1962 de L. Botoşăneanu, A. Negrea şi Şt. Negrea.
Descriere. Peştera este fosilă, uşor ascendentă, săpată în bună parte pe feţe de strat în calcare
cretacice şi măsoară 177 m. Deschiderea ogivală, înaltă de 6 m, ne conduce într-o galerie cotită, care
prezintă pe traseu mai multe diverticule colmatate sau inaccesibile la capăt, precum şi mici săliţe.
Înălţimea galeriei se menţine în general la 2-3 m, dar există porţiuni mai scunde de l-l,5 m, iar în zona
mijlocie chiar sub l m, obligându-ne la tîrâş.
Peştera se caracterizează prin stadiul avansat de concreţionare şi impresionează prin bogăţia şi
varietatea formaţiunilor stalagmitioe. Tavanul este împodobit cu păduri de stalactite-macaroană şi pe
alocuri cu candelabre care atârnă deasupra podelei complet stalagmitate, plină de gururi de toate
mărimile (multe din ele cu perle de cavernă), de stalagmite adesea grupate, de domuri şi coloane.
Podoaba pereţilor, alcătuită din scurgeri în relief, draperii diafane şi tuberculi fini, întregeşte aspectul
feeric al galeriei. Argila acoperă pe alocuri planşeul stalagmitic dar formează depozite importante
numai în Sala Roşie şi Galeria X.
Fauna acvatică are şi în această peşteră reprezentanţi subterani (specii de crustacei mărunţi)
iar cea terestră conţine miriapode şi insecte interesante. Ursul de cavernă şi-a lăsat pe aici oseminte şi
urme de gheare pe pereţi. Mai menţionăm existenţa calcarelor fosilifere (cu scoici) şi oasele unui liliac
foarte rar, descris din România (Rhinolophus mehelyi).
Condiţii de vizitare. Peştera nu este amenajată. Puţinele urme de degradare şi cele câteva
gropi făcute de căutători de comori arată că este rar vizitată. Poate fi parcursă relativ uşor (se merge
târâş pe o mică porţiune) în mai puţin de jumătate de oră, avînd o lanternă, o salopetă şi flanelă pe sub
ea (temperatura este de 9-10° şi umiditatea 100% în plină vară).
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Pleşa, I. Povară şi I. Viehmann (1976).
MUNŢII LOCVEI
PARCUL NAŢIONAL CHEILE NEREI-BEUŞNIŢA
Parcul naţional Cheile Nerei-Beuşniţa va cuprinde în final cinci rezervaţii integrale. Cea mai
importantă este rezervaţia cu acelaşi nume creată la propunerea făcută de L. Botoşăneanu şi Şt.
Negrea (1969) într-un studiu special. Ea are rolul de a ocroti Cheile Nerei în întregime şi Valea
Beuşniţa, inclusiv o zonă tampon în jurul lor. Este vorba de peisajul neasemuit de frumos al celor mai
lungi şi practic neîntrerupte chei din România, de valoarea lor deosebită sub aspect floristic, faunistic
şi speologic. Această rezervaţie urmează să se extindă puţin spre sud-est, nord şi îndeosebi în partea
centrală., pentru a cuprinde întreaga zonă de la est de râul Beu (Munţii Aninei). Şusara, a doua
rezervaţie a parcului naţional, este o vale sălbatică din apropierea Sascăi Montane, cu versanţii
abrupţi, acoperiţi de o vegetaţie de liliac, frasin şi numeroşi arbori viguroşi de tisă. Rezervaţia
munţilor Simion şi Rol din apropierea Oraviţei (de care am vorbit la căile de acces pentru Peştera de
sub Padina Popii), cu vegetaţie aproape nealterată, va cuprinde întregul masiv calcaros. Parcul va
mai conţine rezervaţia Bigăr din Cheile Minişului, inclusiv pitorescul izbuc cu acelaşi nume (vezi nota
respectivă) şi zona calcaroasă învecinată Lisovacea pentru arboretele de brad şi molid plantate, dar
foarte frumoase (vezi căile de acces la Peştera de la Vălee). Cele cinci rezervaţii ale parcului vor
totaliza 2 721 ha, dintre care l 564 ha arborete de protecţie absolută a solului, restul urmând a fi
scoase din producţie. Cea mai mare parte a parcului va include zona tampon (26 458 ha) alcătuită din
păduri exploatabile, izlazuri şi păşuni. La vest şi est vor exista câte o zonă de preparc, formată în mare
parte din terenurile agricole ale comunelor învecinate.
Astfel spus, viitorul parc naţional va cuprinde o bună parte din sudul Munţilor Aninei şi o

mică parte din nordul Munţilor Locvei. Sunt munţi calcaroşi de altitudine medie (vârful cel mai înalt,
Leurdiş, atinge l 159 m), aparţinând celei mai extinse zone calcaroase a ţării, sinclinoriul ReşiţaMoldova Nouă. Aşa se explică abundenţa fenomenelor carstice : chei, doline, poduri şi tunele
naturale, marmite şi alte forme de eroziune, izvoare carstice puternice, cursuri de apă cu albia
concreţionată, lacuri carstice, peşteri şi avene.
Vedeta numărul unu a parcului naţional rămâne, de deparle, Nera în cheile sale. Născută ca
pârâu cristalin pe platoul golaş al Munţilor Semenic şi devenită în depresiunea Bozovici (Ţara
Almăjului) un râu leneş şi mâlos de câmpie, nimeni n-ar putea bănui vigoarea apelor sale. După
Şopotu Nou, la 200 m altitudine, întâlnind impunătoarea masă de calcare mezozoice a zonei ReşiţaMoldova Nouă, Nera îşi schimbă brusc direcţia, coteşte spre nord-vest şi, ajunsă la o nouă tinereţe, îşi
adânceşte cu vigoare un defileu îngust pe o lungime de peste 19 km. Ele întrunesc sălbăticia Cheilor
Caraşului, grandoarea Cheilor Bicazului şi gingăşia Cheilor Turzii. Strecurându-se meandru după
meandru printre cârşii şi cleanţuri semeţe cu vârfuri până la 400- 650 m, Nera şi-a rostuit minunatele
chei : o adevărată chemare lansata iubitorului de drumeţie, de linişte şi frumos. Porţiunile mai largi
ale cheilor alternează cu unele foarte înguste în care baza pereţilor se află la o distanţă de numai 50 m
şi chiar mai puţin. Este drept că ele nu oferă pe alocuri nici un drum confortabil şi uneori nici măcar o
potecă drumeţilor temerari care străbat colţul acesta de ţară de o aspră măreţie. Calea trebuie uneori
dibuită prin hăţişul de pădure în care „şerpii” încolăciţi ai lianelor întreţes parcă năvodul care să-l
reţină pe călător. Abrupturile calcaroase înalte, cu frunţile zimţuite şi cu piciorul înecat în oglinda
apei, pot fi câteodată urmărite pe potecuţa îngustă, dăltuită în stâncă. Dar de câte ori nu se pierde
această potecuţă, lăsându-te, lipit de perete, să calculezi cu grijă locul unde vei aşeza pasul următor
pentru a nu te prăvăli în apele râului, aici învolburate, aici suspect de liniştite şi afunde.
Altă vedetă a parcului naţional, care atrage drumeţul ca un magnet, este Valea Beuşniţei. Ea
ne întâmpină cu superbele sale cascade ce se succed pe albia de tuf calcaros. Peisajul ocrotit e întradevăr fermecător. El include o întinsă poiană dominată de abruptul semeţ al Pleşivei, salba de
cascade amintite, izvorul carstic Ochiul Beului şi pădurea deasă şi bătrână în care cresc arbori şi
arbuşti relictari de origine sudică şi sud-est europeană cum sunt alunul turcesc, liliacul, cărpiniţa şi
mojdreanul. Păduri asemănătoare întâlnim şi în Cheile Minimului şi pe Valea Şuşara. În total se
cunosc aici l 200 specii şi subspecii de plante superioare, dintre care 7 numai în Munţii Aninei şi peste
20 doar din unul sau două locuri situate în afara acestor munţi. Alunul turcesc, una din rarităţile florei
române, atinge abundenţa maximă pe Valea Beuşniţei. Fauna terestră include şi ea o serie de elemente
sudice (mediteraneene, balcanice sau caucaziene), dintre care unele rare ; e vorba de specii de melci,
miriapode şi gândaci carabizi, de scorpionul carpatic şi de unele specii de şopârle şi şerpi care trebuie
protejate. Cheile Nerei sunt folosite de păsările sudice drept culoar de pătrundere spre Europa
centrală. Peşterile din aceste chei adăpostesc şi ele o faună bogată, cel mai remarcabil element fiind
un coleopter, descoperit şi descris din Peştera Porcariului. Să mai menţionăm că Nera rămâne
singurul râu din lume în care se poate asigura supravieţuirea peştelui Cobitis elongata (fîsa mare),
relict preglaciar în fauna Europei.
Apele din zona parcului naţional colectate din Nera în chei sunt nepoluate, acest râu fiind
încă unul dintre cele mai curate din ţară ; pădurile din jur sînt în bună parte neatinse de secure, iar
peşterile intacte. Iată de ce turistul zilelor noastre nu trebuie sa uite nici un moment că suntem datori
să lăsăm generaţiilor următoare o natură tot atât de viguroasă şi de frumoasă ca aceea care ne incintă
acum pe noi.
CHEILE NEREI, DE LA UN CAPĂT LA CELĂLALT
(Fig. 54)
Între Şopotu Nou şi Şasea Română sunt 22 km, dintre care aproape 20 km de chei propriuzise (pe schiţă : între punctele A şi B). Recomandăm celor ce vor să-şi facă o imagine completă asupra
Cheilor Nerei parcurgerea acestora (în sezonul favorabil !) în trei zile, nopţile urmând a fi petrecute în
cort (prima în Poiana lui Vogiun, a doua în şaua de pe Cârşia Ciochinii din apropierea Cantonului
Damian); cheile pot fi parcurse şi în două zile, această parcurgere a cheilor o recomandăm numai
drumeţilor obişnuiţi cu astfel de excursii, însoţiţi eventual de cunoscători ai locurilor şi echipaţi
corespunzător. Din echipament (care e de dorit să fie redus la strictul necesar având în vedere
distanţele şi dificultăţile) nu trebuie să lipsească : cizme de cauciuc lungi, sac de dormit şi un cort (pe
19 km de chei nu există decât câteva sălaşe care pot oferi doar podul cu fân ). Amatorii de peşteri şi
avene vor trebui să renunţe la vizitarea lor din cauza, echipamentului voluminos pe care ar trebui să-l
ducă în spinare (scări speologice, corzi de asigurare, lămpi etc.). În schimb o mare satisfacţie ar putea
avea cei care ar parcurge cheile cu barca pneumatică (recomandabil de două persoane, fără chilă),
sau iarna pe patine dacă gheaţa permite, în schimb, primăvara, şi de câte ori sunt perioade prelungite
de ploi, Cheile Nerei trebuie evitate : apa tulbure şi învolburată urcă ameninţător, uneori până

deasupra potecii, rupând copacii din cale şi cărându-i la mari depărtări. Aşadar să alegem cu grijă
perioada excursiei în chei. Alpiniştii pot găsi şi ei pereţi verticali, cu fisuri şi surplombe, până la 200
m (Cârşia Rolului, Turnu Be-gului, Cârşia Şoimului, Cârşia Căprarului etc.).
O descriere turistică amplă a parcurgerii cheilor de la un capăt la celălalt este făcută în
volumul Drumeţind prin Munţii Banatului de L. Botoşăneanu şi Şt. Negrea (ed. I 1968, ed. a II-a,
1976). De aceea ne vom limita la o descriere foarte sumară a celor mai importante fenomene carstice
de pe traseu. Dar mai întâi să dăm distanţele de parcurs :
Bozovici - Şopotu Nou (22 km şosea asfaltată). Şopotu Nou-Ogaşul Bresnic (2,2 km drum de
căruţă şi potecă ; ½ oră cu piciorul). Ogaşul Bresnic- Poiana lui Trifu (3,2 km pe potecă cu trecere
prin vaduri ; l oră cu piciorul). Poiana lui Trifu-Lacu Dracului-Poiana lui Vogiun (circa 4 km ; l oră
cu Piciorul urmând poteca peste Culmea Lacului şi peste Cracu Iordanului ; dacă se merge tot timpul
pe lângă firul apei se face mai mult). Poiana lui Vogiun- Cantonul silvic Damian (6,5 km pe potecă
până în punctul „La Cârlige”, apoi dincolo de puntea făcută nu de mult, pe drum de căruţă ; circa
21/2-3 ore cu piciorul). Cantonul silvic Damian-Podu Beului (aproape 4 km pe drum de căruţă până în
Poiana Lindina şi mai departe pe drum forestier ; l oră cu piciorul). Podu Beului - Şasea Română (2.5
km pe poteca săpată în stâncă, trecând prin tunele artificiale ; 3/4 oră cu piciorul). Şasea RomânăOraviţa (25 km şosea asfaltată). La Oraviţa există hoteluri.
Până în 1972 n-au existat marcaje în zonă. După 1972 s-au executat câteva marcaje. Pe noi
ne interesează următoarele : bandă roşie între Şopotu Nou- Podu Beului şi Şasea Română ; bandă
albastră între Şasea Română-Podu Beului-Valea Răcăjdelului- Anina ; triunghi albastru : Ochiul
Beului-cascadele Beuşniţei.
La mai bine de 2 km de la Şopotu Nou (urmăreşte fig. 54), după confluenţa cu pârâul Bresnic,
valea se îngustează, calcarele înlocuiesc graniţele şi caracterul de chei începe să se contureze. Nu
departe de Bresnic, Nera face marele cot de la Feregoasa, după care străbate Poiana Crovu
Bidăreschi şi intră în cheile propriu-zise formate dintr-un culoar lung alcătuit de pereţii mai multor
cârşii. Chiar în intrarea în acest culoar, drumul de căruţă se termină şi începe poteca. Trecând pe
Ungă izvorul carstic Bigăr, în spatele căruia e ascunsă o peşteră, şi prin Poarta Meliugului, Nera iese
din culoar şi intră în Poiana lui Trifu (sau a Meliugului). Dincolo de frumoasa şi pleşuva Cârşie a
Meliugului, care străjuieşte poiana la capătul din aval, râul intră din nou la strâmtoare, scăldând pe
stânga pereţii Culmii Lacului, în aceşti pereţi se află câteva peşteri mici, printre care Peştera de la
Lacu Dracului, în gura căreia se află lacul carstic cu acelaşi nume (vezi mai departe). Turiştii vin la
lac direct prin pădure, pe un drumeag ce se desface din Drumul Cameniţei în punctul „La Logor”
(vezi fig. 54). Mai departe Nera se strecoară printre pintenul Culmii Lacului şi peretele înalt de 150 m
al Cârşiei Albinei, ciuruită de mici peşteri, jormând unul dintre cele mai mari coturi din chei, Conveiul
Lung. La numai câteva sute de metri mai jos, după confluenţa pe stânga cu Ogaşul Porcului (pe valea
căruia se poate urca la un aven), Nera face încă un cot puternic, Conveiul Scurt. După acest cot, ea
primeşte tot pe stânga cel mai puternic izbuc din chei, Izvorul Iordanului, şi intră în Poiana lui Vogiun
(sau a Alunilor). Această poiană strâmtă şi lungă este dominată la capătul din aval, pe dreapta, de
Cârşia Căprariului, pe creştetul căreia se află o peşteră, iar pe stânga, de cleanţurile de la Farna,
perforate de guri de peşteră şi avene greu accesibile. Pe următorii 6 km, între Poiana Vogiun şi
Cantonul Damian, Nera străbate cea mai pitorească şi sălbatică porţiune a cheilor. Pe stânga, chiar
la părăsirea poienii, urcând puţin pe Pagina Ulmului, ajungem sub Peşterile lui Vât în care s-au găsit
oase de urs de cavernă şi râs fosil. Puţin în aval, la începutul Cârşiilor Dese, se deschide lângă potecă
Peştera Boilor (pe care o prezentăm la locul potrivit). De la această peşteră, urmând poteca care ţine
tot timpul malul stâng, ba trecând prin tunele, ba coborând lângă apa râului, ajungem în dreptul
peşterilor „La Găuri”, la care se urcă printre cârşiile Barbeşu Mic şi Barbeşu Mare. În dreptul
cleanţurilor „La Cârlige” poteca trece pe malul drept (există o punte nouă), find adăpostită pe o
porţiune de un semitunel săpat imediat deasupra apei adinci ce scaldă pereţii. Chiar aici, urcând
serpentinele unei poteci prin pădure, putem vizita locul denumit „La Coveţi”, nişte marmite uriaşe
adâncite de Ogaşul Văii Rele, apoi - părăsind poteca - putem căuta la stânga gura unei peşteri
mascate de un iederar. Revenind la potecă, mergem pe ea până la Pagina Seacă, unde dă într-un drum
de căruţă care o continuă pe sub Faţa Damianului până la Cantonul silvic Damian (Des-pedea). În
acest sector de chei, în versantul stâng se deschid peşterile Gaura Porcariului şi Dubova (ambele
prezentate în continuare), în aval de Dubova, pe aceeaşi potecă, ne întâmpină impresionanta piramidă
de calcar a Turnului Mare al Begului, înaltă de circa 200 m şi cu mult grohotiş la bază, în care se
ascund vipere cu corn. Begul Mare este continuat de Begul Mic şi perpendicular pe cârşiile acestora
se dezvoltă o lungă curmătură (Cârşia Ciochinii) care obligă Nera la unul din cele mai îndrăzneţe şi
mai lungi „conveie” ale sale. Dincolo de apă, în dreptul ei, se ridică Cârşia Rolului, masivă şi
impunătoare, cu turnurile sale care o înalţă la 270 m deasupra apei şi în peretele căreia e săpată
Peştera Rolului, vestită pentru faptul că a servit de adăpost haiducului bănăţean Adam Neamţu. În

aval de strâmtoarea (de numai 50 m între bazele pereţilor opuşi) formată de Rol şi Begul Mic, Nera
străbate două „poieni” (Lindina şi Miaica), apoi primeşte pe dreapta cel mai important afluent al său
în chei, Beul. De la Podu Beului putem merge :
- la stânga, prin Cheile Nerei în continuare, apucând poteca ce străbate o succesiune de
mici tunele dinamitate în stâncă până la Foeroaga Mare unde valea se lărgeşte treptat,
caracterul de chei dispare şi curând ajungem la Şasea Română ;
- la dreapta, pe Valea Beului în direcţia rezervaţiei naturale Beuşniţa (cu vegetaţia sa
remarcabilă, cu puternicul izvor carstic Ochiul Beului şi cu excepţionalele cascade ale
Beuşniţei) urmând o potecă şi apoi un drum forestier (circa 5 km) ;
- înainte, prin Cheile Chichiregului, pe un drum forestier până în satul Potoc (4 km) şi de
aici, pe acelaşi drum, până în apropiere de Slatina Nera (5 km); mai departe, la dreapta,
pe şosea asfaltată ajungem la Oraviţa (24 km).
* PEŞTERA DE LA LACU DRACULUI
(Fig. 55)
Localizare şi căi de acces. Intrarea se găseşte în versantul stâng al Cheilor Nerei, format din
Culmea Lacului, la 500 m în aval de confluenţa cu pârâul Aimeliug, 210 m altitudine şi 3 m deasupra
râului (vezi nota despre Cheile Nerei şi fig. 54).
Date istorice. Lacul din gura peşterii e cunoscut de multă vreme de localnici şi constituie unul
dintre principalele obiective turistice pentru care sunt vizitate cheile. Peştera şi lacul au fost cercetate
de A. Negrea, Şt. Negrea şi V. Sencu în anii 1962 - 1966. În primăvara anului 1981, speologii scafandri
ai grupului GESS-Bucureşti (Cristian Lascu, I. Povară, C. Vânău, Ş. Sârbu) au descoperit la fundul
lacului, la o adâncime de 12 m, o galerie care pătrunde în masivul calcaros. După străbaterea unui
culoar înecat lung de 25 m ei au ieşit din nou la suprafaţă într-o frumoasă sală. În care calcarul alb şi
spălat alternează cu stratele negre de silex, o neobişnuită arhivă de informaţii geologice, tăinuite până
acum de apele adânci ale lacului. Se află aici stranii forme de coroziune, posibile numai în mediul
subacvatic, dar şi vechi trunchiuri de arbori şi forme mai rare de viaţă (spongieri de apă dulce).
Descriere. Urcând un mic dâmb al versantului împădurit cu fag al Nerei rămânem uimiţi de
admiraţie, în faţă ne apare nefiresc de brusc luciul unui lac de 35/18 m, încremenit la vreo 12 m mai
jos, pe jumătate vârât sub bolta enormă şi înnegrită a peşterii, în apa limpede cu reflexe verzi-albăstrui
sau violet-negre (după cum cerul este senin sau înnourat) se pot zări mulţi peşti. Lacu Dracului are 12
m adâncime maximă şi este alimentat de apele Nerei fie direct printr-un sistem de canale subterane, fie
prin intermediul unor galerii inundate ale peşterii.
Peştera ca atare este neinteresantă, luminată direct sau difuz în cea mai mare parte. Sistemul
de galerii şi săli accesibile, neînecate, totalizează abia 68 m (vezi fig. 55). O galerie largă şi lungă,
puternic descendentă, ne conduce într-o sală din care se desfac câteva galerii ; dintre ele una ascendentă
ne duce la un soi de balcon natural, la 8 m deasupra lacului, făcut parcă anume pentru admirarea
acestuia. De aici cuprinzi toată oglinda apei ; în ciuda pereţilor negri şi reci ai grotei, un petic de cer şi
cîţiva fagi înalţi de pe buza văgăunii întunecate în care e cuibărit lacul reuşesc să se reflecte în ea. În
săli şi galerii există argilă şi bolovăniş de calcar, dar şi diferite formaţiuni (stalactite, planşeu concreţiionar cu stalagmite şi coloane, scurgeri parietale).
Studiile specialiştilor au dus la concluzia că atât peştera cât şi cuveta lacului s-au format pe
feţe de strat mai ales sub acţiunea apelor Nerei şi că odinioară bolta peşterii acoperea lacul în
întregime.
Condiţii de vizitare. Peştera nu este amenajată şi practic nedegradată. Ea se află în perimetrul
ocrotit al rezervaţiei Cheile Nerei-Beuşniţa din parcul naţional cu acelaşi nume. Galeriile accesibile
turiştilor se pot vizita în timp scurt, fără echipament special, numai cu o lanternă. Pentru o plimbare pe
lac se recomandă barcă pneumatică (pe care trebuie s-o aducem). Ca mai în toate peşterile trebuie o
îmbrăcăminte călduroasă (11-13° şi 100% umiditate).
Bibliografie. L. Botoşăneanu, A. Negrea şi Şt. Negrea (1967), M. Bleahu, V. Decu, Şt.
Negrea, C. Piesa, I. Povară şi L Viehmann (1976), L. Botoşăneanu şi Şt. Negrea (l 976).
* PEŞTERA BOILOR
(Fig. 56)
Localizare şi căi de acces. Intrarea se află în versantul stâng al Cheilor Nerei format din
Cârşiile Dese la 210 m altitudine şi 7 m deasupra râului. Este situată chiar lângă potecă în imediata
apropiere a văii seci Pagina Ulmului (vezi nota despre Cheile Nerei şi fig. 54).
Date istorice. Oamenii din partea locului cunosc peştera şi folosesc prima sală ca adăpost
pentru vitele aduse la păscut. A fost cartată şi cercetată complex prin anii 1961-1963 de L.
Botoşăneanu, A. Negrea şi Şt. Negrea.

Descriere. Peştera măsoară 126 m şi este săpată pe un sistem de diaclaze şi tunele de
presiune. Porţiunile descendente alternează cu cele ascendente. Intrarea destul de mare (4 m înălţime)
conduce printr-un mic culoar într-o sală înaltă de 7 m şi luminată printr-o spărtură în perete (Fereastra)
cu diametrul de 2 m. Această sală comunică cu galeria principală printr-un labirint de culoare strâmte,
în parte inaccesibile, în care se ajunge urcând un prag de 3 m. Galeria principală, în general îngustă,
înaltă de 2-4 m şi lipsită de ramificaţii, prezintă pe parcurs lărgiri prin prăbuşire, poduri naturale, inele
de eroziune, tunele de presiune cu secţiune ovală şi dispoziţii sifonale. De altfel galeria, cotind mereu la
dreapta, devine scundă şi largă; coboară brusc 3 metri şi se termină printr-un lac-sifon permanent.
În timpul viiturilor puternice apa infiltrată prin fisuri din masiv formează un pârâiaş subteran care apare
prin lacul-sifon şi se evacuează prin ponoarele şi sorburile din podea, reuşind numai uneori să iasă prin
gura peşterii şi să ajungă la Nera. Urmele apei sunt vizibile peste tot : marmite, lapiezuri, lame,
hieroglife şi linguriţe. Ici-colo apar începuturi de concreţionare a peşterii.
Peştera prezintă interes nu numai pentru hidrologie carstică, ci şi pentru biospeologie. Aici
trăiesc specii terestre remarcabile de crustacei, pseudoscorpioni şi insecte fără aripi, iar în apa
marmitelor şi a lacului-sifon specii tipic subterane de crustacee microscopici.
Condiţii de vizitare. Peştera se află pe teritoriul ocrotit al rezervaţiei Cheile Nerei-Beuşniţa,
parte din parcul naţional cu acelaşi nume. Nu este amenajată şi nu prezintă urme de degradare. Deşi
este o grotă rece, cu mici băltoace, cu pereţii dăltuiţi de apă şi lipsită de frumuseţi de calcit care atrag
de obicei pe turişti, fiind lângă potecă în calea drumeţului nu trebuie ocolită. Având o flanelă
(temperatura în jur de 10 grade şi umiditatea maximă), o cască de protecţie şi cizme de cauciuc (după
secetă prelungită merg şi bocanci) se poate parcurge toată peştera dus-întors numai în jumătate de oră.
Atenţie la cele două praguri a trei metri fiecare.
Bibliografie. L. Botoşăneanu, A. Negrea şi Şt. Negrea (1967), Şt. Negrea şi A. Negrea (1968,
1972, 1977), L. Botoşăneanu (1971), M. Bleahu, V. Decu, Şt. Negrea, C. Piesa, L Povară şi L
Vdehmann (1976).
* PEŞTERA GAURA PORCARIULUI
(Fig. 57)
Localizare şi căi de acces. Intrarea este situată în versantul stâng al Cheilor Nerei la 240 m
altitudine şi circa 50 m deasupra râului.
De la Cantonul Damian se merge pe malul stâng al Nerei până la confluenţa cu Ogaşu
Porcariului şi în continuare, mai bine de 300 m, până la Zăvoiul Peşterii. De aici se urcă Cracu Peşterii
pe o potecă prin pădure până la baza unui abrupt, unde se află intrarea mascată de arbori. Pentru detalii
şi alte informaţii vezi nota despre Cheile Nerei şi fig. 54.
Date istorice. Peştera este cunoscută de pădurarii de la Cantonul Damian şi de localnici, care
adăpostesc aici caii şi oile. A fost cartată şi cercetată în intervalul 1961-1967 de L. Botoşăneanu, A.
Negrea şi Şt. Negrea.
Descriere. Peştera este fosilă, uşor ascendentă, cu porţiunea finală ascendentă, săpată pe feţe
de strat de către apele de infiltraţie, vizibil stratificate, cu intercalaţii de silex. Galeriile şi sălile măsoară
152 m (5 m denivelare).
Prin gura ogivală, înaltă de 7 m, şi printr-o „fereastră” din dreapta lumina pătrunde difuz în
Sala Cailor (8 m înălţime). După o gâtuitură dăm în Sala Oilor, ceva mai scundă şi întunecoasă.
Dincolo de pragul de pietre făcut de ciobani ca să nu treacă oile, galeria se îngustează treptat, nu fără
dilatări sub formă de mici săli cu înălţimi între 2 şi 9 m. O prăbuşire închide galeria devenită
ascendentă în ultima sa parte.
Primele săli, cu umplutură groasă de pământ şi bălegar şi cu multe muşte şi păianjeni pe
pereţi, nu sunt atrăgătoare. Abia dincolo de pragul amintit, trecând prin gropi şi şanţuri reastupate
parţial cu argilă, sfărâmături de calcit şi bolovani de calcar, pătrundem în porţiunea frumos
concreţionată a peşterii care culminează cu Sala Cururilor. Această sală este înzestrată din belşug cu
stalactite de tipuri şi mărimi diferite, cu coloane imense şi scurgeri (parietale groase care scânteiază la
lumina lămpilor. Mai există aici mari baraje de travertin ce delimitează bazine uscate, tapiţate cu perle
de cavernă. Nu lipsesc nici stalagmitele şi domurile, iar în partea finală există gururi pline cu apă de
picurare. Toamna se instalează în acest sector o colonie de peste 200 rinolofi.
Deşi mică, peştera prezintă un interes deosebit pentru biospeologi. Printre micile vietăţi de pe
podea pot fi văzute două specii troglobionte, lipsite de ochi : un miriapod (Lithobius dacicus) şi un
gândac (Banatiola vandeli), ultimul descris chiar din această peşteră, în apa din goluri trăiesc,
deasemenea, două specii tipic subterane de crustacei minusculi.
În afară de faună merită amintit faptul că din săpături s-au scos colţi de urs de peşteră şi s-au
găsit obiecte de podoabă din sticlă şi agat a căror vârstă n-a putut fi încă precizată.
Condiţii de vizitare. Peştera se află în perimetrul rezervaţiei Cheile Nerei - Beuşniţa. Este neamenajată

şi uşor degradată pe alocuri. Se poate vizita fără echipament special, doar cu o sursă de iluminat.
Atenţie numai la trecerea prin săpături şi la blocurile prăbuşite din ultimul cot al galeriei. Peştera fiind
rece (9-10° în timpul verii şi toamnei şi 98-100% umiditate) se impune o îmbrăcăminte adecvată.
Bibliografie. L. Botoşăneanu, A. Negrea şi Şt. Negrea (1967), Şt. Negrea şi A. Negrea (1968,
1972, 1977), L. Botoşăneanu (1971), M. Bleafru, V. Decu. Şt. Negrea, C. Piesa, I. Povară şi L
Vtehmainn (1976), L. Botoşăneanu şi Şt. Negrea (1976).
* PEŞTERA DUBOVA
(Fig. 58)
Localizare şi căi de acces. Intrarea se deschide în versantul stâng al Cheilor Nerei la 220 m
altitudine şi 33 m deasupra râului.
De la Cantonul Damian se merge în amonte pe malul stâng al râului până la confluenţa cu
Ogaşul Porcanului şi în continuare încă 140 m, (până în dreptul abruptului calcaros în care se zăreşte,
printre arbori, gura principală suspendată în perete la mai bine de 20 m înălţime. Pentru a ajunge la ea
ne căţărăm cu trudă printre arbori, pe stâncăria din stânga în parte instabilă acoperită de muşchi îşi pămint, până în dreptul deschiderii, iar de aici, cu asigurare în coardă, traversăm spre peretele surplombat. Pentru detalii şi alte informaţii, vezi nota despre Cheile Nerei şi fig. 54.
Date istorice. Intrarea în peşteră este cunoscută de pădurari, vânători îşi de locuitorii din
apropiere. Deşi este cea mai mare peşteră din Cheile Nerei, având gura neprimitoare, suspendată în
peretele surplombat. este evitată de drumeţi. Peştera a fost cartată în anii 1961-1962 şi cercetată
aproape anual până în 1970 pentru studiul biocenozelor de către A. Negrea şi Şt. Negrea.
Descriere. Peştera este fosilă, ascendentă şi totalizează 384 m de galerii şi săli. Ea a fost
săpată în cea mai mare parte pe feţe de strat de către apele de infiltraţie care formau în trecut un curs de
apă temporar ce drena galeriile sistemului principal. Aceste calcare sunt vizibil stratificate atât la
exterior cât şi în peşteră, prezentând benzi de silex negru.
Prin intrarea largă şi înaltă (10/6 m) se pătrunde într-un vestibul scurt din care se desfac două galerii :
cea din stânga duce în peştera propriu-zisă, iar cea din dreapta, numită Galeria Miniaturilor, face un cot
brusc şi se deschide în perete ca o fereastră spre abis. Peştera propriu-zisă este alcătuită din două părţi
distincte: un sistem principal de galerii mari, înalte şi uşor ascendente, format din două ramuri dispuse
în unghi de 90°, cu mai multe săli pe parcurs, şi un al doilea sistem, extrem de ramificat, de galerii
înguste, joase şi foarte ascendente, care se termină prin canale inaccesibile, unele având probabil
legătură cu dolinele de la suprafaţă.
Galeriile şi sălile sistemului principal sunt slab concreţionate. Tavanul este aproape în
întregime nud, doar ici-colo câteva stalactite, printre care şi anemolite groase. Pereţii sunt în schimb
mai bine cencreţionaţi, având scurgeri, coralite şi morudmilich. Podeaua este stalagmitată pe o singură
porţiune (Sala Fagurilor) unde există gururi mici şi un baraj de travertin înalt de 2 m. În rest se găsesc
blocuri de calcar de diferite măirimi desprinse din tavan, iar pe alocuri pietriş rulat din cuarţ îşi cuarţit,
care împreună cu nivelurile de eroziune şi podurile naturale trădează activitatea unui fost curs subteran.
Dintre sălile acestui sistem ne reţine atenţia în primul rând Sala Liliecilor, care adăposteşte o colonie de
sute de rinolofi. Pe stâncăria prăbuşită haotic s-a depus cu vremea un strat gros de guano umed care
emană miros de amoniac, în el colcăie nişte râme vărgate de peşteră având pînă la 20 cm lungime şi
mişună gândaci de guano, iar la lumina lămpilor vine multă muscă de guano. Sistemul principal se
termină cu Sala Argilelor, caracterizată prin depozitul de argilă concreţionată care îmbracă blocurile
prăbuşite pe panta înclinată a sălii şi prin picurarea abundentă din tavan.
Galeriile întortocheate ale sistemului ascendent sunt accesibile din apropierea Sălii Liliecilor,
urcând o pantă cu mult guano uscat şi prăfos. Ramificaţiile sale (vezi fig. 58) au destule urme de
eroziune şi coroziune a apei (tunele de presiune cu secţiune ovală, inele de eroziune, hieroglife), dar şi
destule porţiuni cu formaţiuni stalagmitice destul de frumoase (microgururi cu cristale, coralite,
tuberculi, stalagmite şi coloane).
Prin cotloanele sistemului ascendent există vizuini de animale carnivore iar pe alocuri, în
ambele sisteme, numeroase oase de rozătoare, lilieci şi insectivore. În gropile făcute probabil de
căutătorii de comori prin unele cotloane din sistemul principal se mai găsesc oseminte de Ursus
spelaeus. Interesant de amintit este că în calcarul pereţilor s-au găsit amoniţi (faună fosilă caracteristică
jurasicului).
Condiţii de vizitare. Peştera este situată în (perimetrul ocrotit al rezervaţiei Cheile Nerei Beuşniţa. Nu este amenajată şi nici degradată. Urcuşul din potecă până la gura peşterii trebuie făcut cu
asigurare în coardă sub supravegherea unui cunoscător al acestei tehnici, în interior este nevoie de
cască de protecţie, salopetă, flanelă (temperatura este de 10-11,5° iar umiditatea 98-100% mai peste
tot), bocanci antiderapanţi şi mijloace de iluminat strict individuale. Rezultă că peştera se recomandă
numai turiştilor antrenaţi, conduşi de un speolog. Accesul în Galeria Emilian Criştea, Galeriile în „V”

şi în Galeria Alunecoasă necesită pitoane, carabiniere şi coardă, deci tehnică alpină ; prin urmare aceste
galerii trebuie evitate de turişti, ele fiind indicate numai speologilor amatori.
Bibliografie. L. Botoşăneanu, A. Negrea şi Şt. Negrea (1967), A. Negrea şi Şt. Negrea (1971),
Şt. Negrea şi A. Negrea (1968, 1972, 1977), M. j Bleahu. V. Decu, Şt. Negrea, C. Heşa, I. Povară şi I.
Viehmann (1976), L. Botoşăneanu şi Şt. Negrea j (1976).
DEFILEUL DUNĂRII
(Fig. 60 şi 64)
Dunărea taie în Munţii Carpaţi un defileu grandios, unic în felul său în Europa. Intrând în
ţară pe la Baziaş (km l 075), ea îşi croieşte în şisturile cristaline de Locva primul sector al Defileului.
Apoi, după depresiunea de la Moldova Veche, începe la Pescari lupta sa titanică cu munţii calcaroşi
pentru a ieşi la Gura Văii (km 940) victorioasă din impunătorul jgheab dăltuit în piatră.
Măreaţa vale transversală cu versanţi înalţi, cu pantă accentuată şi albia presărată cu stânci,
a fost săpată de bătrânul fluviu pe fosta strâmtoare marină din oligocen-miocen care lega bazinul
panonic şi pontocaspic la începutul cuaternarului. Caracteristice pentru Defileu sunt lungimea sa
neobişnuită (135 km) şi înălţimile mari ale abrupturilor de calcar (Ştirbaţul Mare, 768 m). Masa
uriaşă a apelor prinsă în strâmtoarea munţilor curge printr-o albie cu aspecte variate în secţiune.
Astfel înainte de formarea lacului de acumulare „Porţile de Fier” lăţimea varia între 150 m în
Cazanele Mici şi 2 150 m în aval de Greben (km 998), iar adâncimea de la 6,5 m (la sud-vest de
Tisoviţa), la 45 m (în punctul Prigrada Calinic din Cazanele Mari). În funcţie de rezistenţa rocii,
porţiunile înguste (de la Baziaş, Pescari, Greben, Cazane, Porţile de Fier) alternează cu lărgiri
depresionare (de la Moldova Veche, Liubcova, Milanovăţ, Dubova, Ogradena, Orşova). Viteza
curentului în Defileu putea atinge pe alocuri până la 5 m pe secundă.
Formaţiunile geologice tăiate de Dunăre sunt dintre cele mai variate, un adevărat mozaic de
strate de diferite vârste. La bază sunt şisturile cristaline (Berzasca, Cozla, Dubova etc.), apoi rocile
eruptive (între Valea Iuţii şi Plavişeviţa, Ogradena. etc.). Calcarele apar între Pescari şi Liuborojdea
(capătul sudic al marelui sinclinoriu Reşiţa-Moldova Nouă), apoi la Sviniţa şi în Cazane. Datorită
acestui mozaic geologic, munţii din zona Defileului conţin diverse minereuri; în graiul local minereul
acestor munţi e numit rudă, minerul - rudar, iar locul de extracţie - rudărie (de unde şi nume proprii
ca Rudăria, Rudărica etc.). Cleanţurile de calcar sunt perforate de peşteri - adevărate ferestre spre
adâncuri - permiţând speologilor şi altor specialişti să descifreze taine privind originea lor şi a
reţelelor de apă subterane, sau să studieze măruntele vieţuitoare cavernicole adaptate la aceste goluri
sub-pământene.
La gura afluenţilor apar şesuri aluviale pe care oamenii şi-au înjghebat mici aşezări, cu
păşuni, livezi şi ogoare, în trecut pădurile ocupau mult mai mult loc, coborând de pe culmi până la
Dunăre ; pe coaste erau mai puţine podgorii, dar în livezi, pe lângă nuci şi castani, creşteau migdali şi
smochini. Cele mai atrăgătoare peisaje din Defileu sunt cele cu abrupturi de calcar dezgolit, ciuruite
de guri de peşteră sau acoperite cu vegetaţie caracteristică ce conţine elemente meridionale.
Fără îndoială, solul şi peşterile din Defileu mai tăinuiesc dovezi arheologice care aşteaptă să
fie descoperite pentru a ne vorbi de trecutul zbuciumat al acestor meleaguri. Cercetări intensive au
efectuat colectivele Academiei R.S.R., înainte ca apele lacului de acumulare să acopere totul până la
cota 70 m. Defileul mai oferă privirilor cetăţi şi ruine de origini diferite ; majoritatea sunt castre
romane, refăcute în evul mediu de către turci sau austrieci, unele fiind declarate monumente
arheologice sau istorice. Dovezile materiale atestă că Defileul a fost locuit din cele mai vechi timpuri.
Săpăturile de la Cuina Turcului (atât în peşteră cât şi la exterior) au scos la iveală unelte din piatră
cioplită şi alte obiecte folosite de pescarii şi vânătorii veniţi pe aceste locuri dinspre Marea
Mediterană, acum 15-20 000 de ani. Dovezile arheologice din neolitic, păstrate în muzeul „Porţile de
Fier” de la Drobeta-Turnu Severin, arată, printre altele, că, sciţii în drumul lor spre Marea Adriatică
au trecut prin Defileu în secolele al VII-lea şi al IV-lea î.e.n. Dar urmele cele mai vestite ni le-au lăsat
romanii. Este vorba de cele două tabule dăltuite în masivul stâncos Gospodin, pe malul drept al
Dunării, în aval de confluenţa cu Sirinea : Tabula lui Tiberiu (33-34 e.n.), pe vremea căruia s-a făcut
drumul între Singidunum (Belgrad) şi râul Porec, şi Tabula lui Domiţian (75-80 e.n.), sub care drumul
a fost îmbunătăţit. Mai este vorba şi de celebra Tabula Traiana (104 e.n.), dăltuită peste drum de
golful de la Ogradena, la ieşirea din Cazanele Mici (km 965), astăzi înălţată deasupra nivelului maxim
al lacului de acumulare cu câţiva metri.
Lucrările pentru drumul de pe malul românesc al Dunării au început în 1833 la Orşova ;
după 1848 acest drum ajungea la Baziaş. În 1856, prin Tratatul de la Paris, Dunărea căpăta statut
internaţional iar navigaţia prin Defileu era reglementată prin activitatea „Comisiei Europene a

Dunării”.
Lucrările executate în veacul trecut pe apă şi uscat nu mai satisfăceau însă cerinţele epocii pe
care o trăim. Abia construirea „Sistemului hidroenergetic şi de navigaţie Porţile de Fier” a rezolvat
definitiv problema. Barajul româno-iugoslav dintre Gura Văii şi Şip are 60 m înălţime şi 441 m
lungime, fiind prevăzut cu ecluză la ambele maluri. El a modificat mult peisajul în Defileu prin
formarea lacului de acumulare care se întinde în amonte până la vărsarea Timişului în Dunăre, nu
departe de Belgrad. Pe parcursul celor 135 km, între Baziaş şi Gura Văii, oglinda lacului dă un spor
de frumuseţe. După prima etapă a inundării (20-30 martie 1971) nivelul apei s-a ridicat la cota 63. De
atunci nivelul lacului este reglat după necesităţi, ţinându-se seama de cota de retenţie maximă de la
baraj (69,50 m faţă de 39,15 m a Dunării în acelaşi punct).
În legătură cu crearea lacului de baraj s-au pus importante probleme de ocrotire a naturii
(de pildă, salvarea unui peşte pe cale de dispariţie, cega, care se găsea în Dunăre între Pescari şi
Sviniţa, condiţii optime) şi a monumentelor arheologice şi de arhitectură, prin strămutarea sau prin
protejarea pe loc (tabulele lui Tiberiu, Domiţian şi Traian, cu o porţiune a drumului roman ; mai
multe cetăţi printre care Golubac, Tri Cule, Drencova; picturile din biserica din Berzasca - cea mai
veche biserică românească din Clisură etc.).
Concomitent, s-a pus problema creării parcului internaţional „Porţile de Fier” ce se va
organiza la zona de frontieră dintre Iugoslavia şi România, în sectorul Defileului Dunării. Acest parc
va fi un model de organizare a întregului sistem de ocrotire a naturii, un exemplu de cooperare în
domeniul respectiv între două ţări prietene. Parcul va avea o suprafaţă de 160 000 ha şi va cuprinde
cinci rezervaţii naturale şi peste 100 de monumente ale naturii (peşteri cu vechi urme de locuire,
puncte fosilifere, endemisme şi rarităţi floristice şi faunistice, izvoare, etc.). El va fi al treilea parc
internaţional creat în Europa, după parcurile de la graniţa dintre Cehoslovacia şi Polonia (Tatra şi
Pieniny ## ). Fără îndoială, vedeta acestui parc o va constitui rezervaţia Cazanele Dunării de 116 ha
care reprezintă un centru floristic cu totul particular. Pe versanţii abrupţi şi pe vâlcelele lor înguste se
dezvoltă o bogată floră submediteraneană în amestec cu elemente central-europene. Este singura
staţiune de pe glob unde creşte în stare sălbatică laleaua Cazanelor (Tulipa hungarica). Rezervaţiile
naturale Valea Mare, Cazanele Dunării, Porţile de Fier şi Gura Văii-Vârciorova, precum şi punctele
fosilifere de la Sviniţa şi Bahna-Vârciorova vor constitui principalele locuri româneşti de maxim
interes ştiinţific şi turistic ale viitorului parc internaţional „Porţile de Fier”.
Defileul Dunării poate fi abordat mai uşor prin unul din capetele sale: Orşova sau Moldova
Nouă. Cursele NAVROM leagă Orşova de Moldova Veche, trecând pe la Dubova, Tisoviţa, Sviniţa şi
Drencova. La terminarea noii şosele autobuzele vor circula din nou între Moldova Nouă şi Orşova,
trecând prin localităţile Moldova Veche, Pescari, Liubcova, Berzasca, Drencova, Cozla, Sviniţa,
Tisoviţa, Plavişeviţa, Dubova şi Ieşelniţa. De pe vapor se pot admira mai bine contururile ambelor
maluri cu cleanţurile din Defileu. Călătorind pe şosea, turistul poate însă observa îndeaproape
vegetaţia şi stâncăria, drumul tăiat în piatră ; poate vizita localităţile şi peşterile (Gaura cu Muscă,
Peştera de la Gura Ponicovei şi Peştera Veterani prezentate în acest ghid); poate pătrunde cu piciorul
în văile laterale ajungând la alte peşteri (dintre care Peştera de la Padina Matei, Gaura Haiducească
şi Peştera Zamoniţa sunt de asemenea prezentate la locul potrivit).
PEŞTERA DE LA PADINA MATEI
(Fig. 59)
Localizare şi căi de acces. Peştera este situată în sectorul estic al Munţilor Locvei (care
coincide cu partea sudică a marii platforme calcaroase Reşiţa-Moldova Nouă), în bazinul superior al
Văii Mari la 580 m altitudine.
Zona este străbătută de mai multe văi carstice mici cu ape care, unindu-se între ele, se varsă în
Dunăre. Aceasta explică prezenţa în zona a numeroase peşteri active, printre care Padina Matei, Gaura
Haiducească şi Gaura cu Muscă. Peşterile fosile sunt puţine la număr şi mici. Tot în această zonă se
află şi peştera cu picturi rupestre, Gaura Chindiei II. Relieful exocarstic este bine dezvoltat mai ales în
împrejurimile localităţilor Gârnic şi Sfânta Elena, ambele construite pe calcare. Dolinele au o densitate
mare, pe alocuri formând văi de doline la obârşia unor văi (de exemplu Valea Cameniţa), pe fundul
unora se deschid avene, în general astupate cu pietre sau lemne ca să nu cadă animalele domestice.
Lângă satul Sfânta Elena există un lac carstic permanent ocupând o mare dolină şi unul dintre cele mai
caracteristice câmpuri de lapiezuri din ţară cu şanţuri adinci şi lungi.
Pentru a ajunge la peşteră (urmăreşte fig. 60) pornim din Moldova Nouă în direcţia est, pe
Valea Mare (în oraş există hotel ; se poate ajunge aici cu vaporul - vezi nota „Defileul Dunării”), în faţă
ne apare silueta zveltă a clădirii-turn din incinta minei de cupru. Dincolo de instalaţiile miniere drumul
(de aici neasfaltat) urmează în continuare Valea Mare, pe fundul căreia apa curge pe pat de calcar, până
la confluenţa cu Ogaşu Găurii. Aici, o tablă a Comisiei Monumentelor Naturii ne informează că suntem

pe teritoriul rezervaţiei botanice Valea Mare. În pădurea de fag de pe Cârşia Dosu Suvarovului şi pe
văi, în zona confluenţei cu Ogaşu Găurii, trăieşte Daphne Laureola, un arbust mediteranean foarte rar la
noi, înalt de circa o jumătate de metru, cu frunze mari, lucioase, dispuse în buchete pe ramuri şi cu
fructe ca nişte bobiţe negre.
După confluenţă, drumul ocoleşte o dată cu valea spre nord-nord-est, devine din ce în ce mai îngust,
urcă tot mai sus serpentinele pe buză de prăpastie şi după 8 km din Moldova Nouă (5 km de la Ogaşul
Găurii) şi respectiv 500 m diferenţă de nivel ajungem în satul Padina Matei (com. Gârnic). La marginea
acestui sat izolat de lume se află intrarea în peşteră.
Date istorice. Intrarea peşterii este cunoscută de toţi locuitorii satului, deoarece de sub ea
ţâşneşte şi se prăvale o vână puternică de apă care, captată la baza peretelui, constituie sursă de apă
potabilă. A fost cartată şi descrisă în 1961 de L. Botoşăneanu, A. Negrea şi Şt. Negrea.
Descriere. Peştera este săpată de cursul de apă care o irigă şi astăzi pe un sistem de diaclaze în
calcare, jurasice. Galeriile şi sălile accesibile totalizează 94 m.
Deschiderea are 2,4 m înălţime şi conduce într-o galerie înaltă până la 7 m, parcursă de un
pârâiaş care îşi face apariţia printr-un sifon permanent din fundul acesteia. Pârâiaşul trece pe sub o
scurgere stalag-mitică masivă, întâlneşte în cale două baraje de travertin, iese prin gura peşterii şi - sub
numele de Ogaşul Peşterii - devine afluent al Văii Mari.
Pe dreapta pârâiaşului subteran, înainte de primul baraj stalagmitic, se desface la nivel
superior (4 m) o galerie fosilă, argiloasă şi cu o movilă de guano sub un loc de colonie de lilieci ; ea se
termină în Sala Coloanelor, care merită să fie vizitată pentru podoaba intactă a formaţiunilor
stalagmitice clasice. Mai jos pe pârâiaş, tot pe dreapta, urcând un prag de un metru, dăm în altă galerie
fosilă ce duce într-o sală scundă şi argiloasă. În gururile cu apă trăiesc crustacee tipic subterane.
Condiţii de vizitare. Peştera nu este amenajată ; are urme de degradare în zona intrării,
singura vizitată de localnici. Pentru parcurgerea galeriei active este nevoie de cizme de cauciuc, iar
pentru pragul de 4 m care conduce în porţiunea frumoasă a peşterii, o scară sau un prepeleac. Fiind o
peşteră rece (11-12° în iulie) şi foarte umedă, se impune o îmbrăcăminte călduroasă. Pârâiaşul nu
trebuie poluat deoarece este sursă de apă potabilă pentru săteni. Durata vizitării : jumătate de oră.
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Pleşa, I. Povară şi I. Viehmann (1976), L, Botoşăneanţu şi Şt. Negrea (1976).
** GAURA HAIDUCEASCĂ
(Fig. 61)
Sinonimii. Gaura Turcească.
Localizare şi căi de acces. Peştera se găseşte pe traiectul Ogarului Găurii, care o parcurge de
la un capăt la celălalt. Altitudinea : circa 540 m. Pornind din oraşul Moldova Nouă (vezi calea de acces
la Peştera de la Padina Matei şi fig. 60) mergem până la confluenţa cu Valea Găurii (3 km). De aici o
luăm pe drumul forestier din dreapta care urcă pe Valea Găurii, care are pe alocuri caracter de chei,
până în Poiana Peşterii (circa 3 km). Din capătul din amonte al acestei poieni, coborâm la stânga şi
zărim printre fagi intrarea prin insurgenţă (pe unde intră pârâul) ; revenind la capătul din aval, coborâm
în dreapta şi căutăm în fundul văii intrarea prin resurgenţă (pe unde iese pârâul) mascată de copaci. Nu
există marcaje.
Date istorice. Intrările sunt cunoscute de localnici ; ciobanii se adăpostesc uneori la intrarea
prin insurgenţă, unde fac vetre din bolovani şi aprind focul. A fost cartată şi descrisă în anii 1960 1961 de L. Botoşăneanu, A. Negrea şi Şt. Negrea, iar între 1967 şi 1969 a făcut obiectul unor cercetări
de ecologie cavernicolă (A. Negrea şi Şt. Negrea).
Descriere. Peştera reprezintă porţiunea subterană a Ogaşului Găurii, care înainte de captare
curgea prin actuala Poiană a Peşterii. Galeriile şi sălile sunt dezvoltate în cea mai mare parte pe un
sistem de diaclaze şi totalizează 714 m ; din aceştia 372 m sunt accesibili prin insurgenţă şi 342 m prin
resurgenţă. Un pârâiaş zglobiu pătrunde în peşteră pe sub o poartă monumentală înaltă de 10 m şi largă
de aproape 20 m pentru a parcurge o sală enormă de peste 100 m lungime, 60 m lăţime maximă şi circa
25 m înălţime. Cupola sălii este sprijinită de un imens stâlp de calcar, despicat în două de o galerie la
nivel superior. Aici vorbele capătă o rezonanţă stranie, ecoul se amplifcă. Sala este plină cu bolovani de
prăbuşire şi are un contur foarte neregulat din cauza numeroaselor canale inaccesibile şi a nişelor,
dintre care unele alcătuiesc săliţe. Unele cotloane sunt împodobite cu depuneri albe de calcit puternic
reliefate, frumoase născociri ale apei în acţiune, dintre care nu lipsesc tuberculii, micile gururi cu perle
de cavernă şi mondmilchul. Altele au pereţii lustruiţi sau dăltuiţi (linguriţe), într-o nişă a cupolei îşi are
adăpostul o colonie de câteva sute de rinolofi. Vara o ploaie de excremente cade pe planşeul lunecos,
iar la apropierea lămpilor liliecii se agită, umplând bolta de sunete ascuţite, caracteristice. Pe podea, în
afară de mormanele de excremente cu multă muscă de guano şi melci cu căsuţă subţire, transparentă,

observăm multe oseminte, adevărate ,,cimitire” de oase de liliac, rozătoare şi insectivore. Pe planşeul
Sălii Mari mai trăiesc gândaci troglobionţi iar în gururi crustacei subterani. De menţionat că tot aici sau găsit urmele unei aşezări din perioada comunei primitive.
Pârâiaşul se pierde pe sub tavanul înecat la capătul Sălii Mari, pentru a reapărea în fundul
părţii accesibile prin resurgenţă. Aici el formează pe parcurs dorne destul de adinci şi primeşte doi
afluenţi mici, apoi o parte din apă se pierde prin două sorburi în podea (pentru a reapare în albia
pârâului, afară la 75 m mai jos de resurgenţă), iar restul apei parcurge galeria până la capăt, ieşind la zi
în cealaltă parte a masivului calcaros străpuns de el, la aproximativ 400 m în linie dreaptă faţă de
intrarea prin insurgenţă. Ieşirea pârâului se face printr-o deschidere mult mai mică. Pătrunzând prin ea
în munte, constatăm că această parte a peşterii diferă total de prima. Ea începe printr-un mic vestibul,
unde vara ne atrage atenţia o mică colonie de rinolofi. După primul cot galeria devine strâmtă, joasă şi
sinuoasă, cu mici diverticule, în care porţiunile înalte de 2-3 m alternează cu altele prin care trebuie să
ne aplecăm sau să ne târâm. Pe parcurs putem admira păduri de stalactite, gururi sclipitoare şi
concreţiuni parietale foarte joase, care spânzură deasupra apei oglindindu-se în ea.
Condiţii de vizitare. Peştera se află în perimetrul ocrotit al rezervaţiei Valea Mare. Nu este
amenajată şi nici degradată, fiind vizitată numai partea luminată a Sălii Mari. Pentru parcurgerea
peşterii este nevoie de cască de protecţie, salopetă, îmbrăcăminte călduroasă (fiind 8,5-9,5° chiar în
timpul verii şi 98-100% umiditate) şi cizme de cauciuc. Atragem atenţia că în timpul averselor
puternice, nivelul cursului subteran creşte văzând cu ochii, blocând trecerea în porţiunile joase ale
galeriei accesibile prin resurgenţă şi că se poate aluneca foarte lesne pe pantele Sălii Mari. Durata
vizitării ambelor sectoare ale peşterii : 1-1½ ore
Bibliografie. L. Botoşăneanu, A. Negrea şi Şt. Negrea (1967), L. Botoşăneanu (1971), A.
Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt.
Negrea, C. Piesa, I. Povară şi I. Viehmann (1976), L. Botoşăneanu şi Şt. Negrea (l 976).
** GAURA CU MUSCĂ
(Fig. 62)
Sinonimii. Peştera cu Muşte, Peştera Golubăţ, Peştera Coronini.
Localizare şi căi de acces. Intrarea în peşteră se află în versantul stâng al Defileului Dunării,
în marele abrupt calcaros situat în apropierea stâncii Babacai din albia Dunării, la 3 km în aval de
localitatea Pescari. Altitudinea 92 m (28 m deasupra apei Dunării).
Pentru a ajunge la peşteră se merge 12 km din oraşul Moldova Nouă pe şoseaua asfaltată până
la Pescari (vezi nota Defileul Dunării şi fig. 60). Se poate locui la hotel în Moldova Nouă.
Date istorice. Numele peşterii este legat de cel al muştei columbace, care, după legendă, s-a
născut aici din capul balaurului răpus de Iovan Iorgovan şi despre care se mai afirmă (chiar în
publicaţii) că s-ar înmulţi în peşterile din această zonă. În realitate, specia Simulium colombaschense
nu are nimic comun cu peşterile, dezvoltarea ei făcându-se numai în apa Dunării.
În 1875, J. A. Schonbauer este primul care se ocupă de Peştera cu Muşte. Primele, cercetări
faunistice datează încă de la începutul acestui secol (L. Mehely, 1900). În 1929 este descrisă sumar şi
parţial de R. Jeannel. Cercetarea complexă a peşterii şi ridicarea planului topografic s-au făcut în
perioada 1962-1969 de către A. Negrea şi Şt. Negrea.
Descriere. Peştera este dezvoltată în cea mai mare parte pe un sistem de diaclaze în calcare
jurasice. Sistemul de galerii active şi fosile totalizează 254 m. Urcând de la şosea, din dreptul unui
izvor cu apă bună de băut, pe o potecă tăiată în stâncă sub formă de trepte ajungem la intrarea lată de 7
m şi înaltă de 4,5 m, de unde se deschide o privelişte largă spre Cetatea Golubaţ de dincolo de fluviu.
Printr-o spărtură practicată în zidul vechi (se pare că peştera a fost fortificată prin anul 1800)
pătrundem în dreapta în Galeria Uscată, luminată de o „Fereastră” naturală imensă prin care se vede
Dunărea. După un urcuş de 40 m pe argilă ajungem la capăt.Revenind la intrare putem înainta la stânga
pe Galeria cu Apă inundată de pârâiaşul subteran. Trecând cu cizmele prima dornă adâncă de până la
70 cm şi pe al cărei fund s-a acumulat mult guano de la două mari colonii de miotişi, ajungem sub
cupola înaltă de 8 m a Sălii Liliecilor care adăposteşte o colonie de rinolofi. În dreapta, sub tavanul tot
mai lăsat, o dornă adâncă de 2 m face imposibilă înaintarea fără barcă de cauciuc, în imediata
apropiere, tot în Sala Liliecilor, observăm un prag lunecos din cauza guanoului îmbibat cu apă de
picurare. Dacă reuşim să urcăm cei 2 m ai pragului, printr-o galerie scundă (până la 0,5 m) dăm din nou
în Galeria cu Apă, unde pârâul curge printre plaje de nisip şi pietriş fin către dorna pe care am evitat-o.
Urcând pe lângă pârâu ajungem în dreptul Galeriei cu Argilă, foarte .ascendentă şi bogat concreţionată
în partea ei finală, în sfârşit, încă un cot, o dornă puţin adâncă şi avem în faţă o scurgere parietală înaltă
de vreo 8 m care practic barează secţiunea galeriei şi de sub care apare cursul subteran (originea
acestuia nu se cunoaşte). După ce irigă peştera, el iese la lumina zilei, coboară panta abruptă printre
stânci şi se infiltrează într-o firidă de tuf calcaros de la baza peretelui, căptuşită cu muşchi mătăsoşi şi

complet concreţionată (nu lipsesc gururile cu perle de cavernă) ; lângă şosea pârâul este captat într-un
„vălău”, chiar lângă micul izvor cu apă de băut.
Galeriile peşterii nu sunt lipsite de concreţiuni spectaculoase de calcit. Dintre ele ne atrag
atenţia gururile şi barajele de travertin. Mai reţinem prezenţa pe preţi a „laptelui de piatră”
(mondmilchul) şi a buzunăraşelor de calcit suprapuse (odontolite). Dar nota specifică a peşterii e dată
de mirosul foarte penetrant de amoniac ce se degajă din marea cantitate de guano căzut în apă sub
numeroasele şi marile colonii de lilieci, precum şi de la liliecii însăşi, care la apropierea omului se
desprind din colonie şi zboară, cu sutele, fâlfâind din aripi moi ca nişte arătări din altă lume.
Fauna guanoului este, bineînţeles, dominantă ; nu există specii cu adevărat de peşteră, în apa
pârâiaşului subteran trăiesc lătăuşi din genul Niphargus.
Condiţii de vizitare. Peştera este practic neamenajată. Nişte trepte de piatră ne conduc în
Galeria Uscată, singura vizitată şi degradată. Pentru parcurgerea Galeriei cu Apa sunt necesare cizme
de cauciuc lungi (la viituri, pentru turiştii antrenaţi, barcă de cauciuc), cască, salopetă şi flanelă
(temperatura este de 12 -13,5° vara şi toamna, iar umiditatea 96-100%). Durata vizitării : l oră.
Bibliografie. J. A. Sconbauer (1875), C. Mehely (1900), L. Botoşăneanu, A. Negrea şi Şt.
Negrea (1967), A. Negrea şi Şt. Negrea (1971), Şt Negrea şi A. Negrea (1968, 1972, 1977), M. Bleahu,
V. Decu, Şt, Negrea, C. Piesa, I. Povară şi I. Viehmann (1976), L. Botoşăneanu şi Şt. Negrea (1976).
MUNŢII ALMĂJULUI
(Fig. 64)
* PEŞTERA ZAMONIŢA
(Fig. 63)
Sinonimii. Peştera din Dragosele.
Localizare şi căi de acces. Peştera este săpată de un curs subteran în versantul stâng al Văii Dragosele,
în locul denumit Poiana Zamoniţa, la circa 330 m altitudine.
Ne aflăm în zona calcaroasă cunoscută sub numele de Sviniţa - Svinecea (după numele localităţii de la
Dunăre şi al celei mai importante înălţimi a Munţilor Almăjului) formată, ca şi marea zonă calcaroasă
Reşiţa-Moldova Nouă, din calcare mezozoice. Suprafaţa ei este însă mult mai mică şi mult mai
fragmentată. Ea este străbătută de Valea Berzeasca şi afluenţii ei (printre care Dragosele), de Valea
Sirinei, iar Vârfurile Svinicea Mare şi Svinicea Mică sunt de asemenea calcaroase.
Pentru a ajunge la peşteră ne deplasăm din Moldova Nouă (unde există hotel) pe şoseaua modernizată
până la Berzasca sau cu vaporul până la Drencova şi de aici la Berzasca (vezi nota Defileul Dunării şi
fig. 60 şi 64). Luând ca punct de plecare comuna Berzasca avem două căi de acces.
A. Ne angajăm pe poteca ce îngână terasamentul căii ferate forestiere care urcă pe nesimţite
pe Valea Berzasca (sau Valea Mare). Valea este largă la început. Casele pătrund adânc în
amonte, cale de 2- 3 km. Culmile împădurite şi culturile avansează o dată cu noi pe lunca
încă largă până în Poiana Hotarului (km 9). Prin pădure apar cleanţuri izolate de rocă
metamorfică. La km 10 pătrundem în Poiana Zaglaţ, lungă, cu haltă C.F.R. În acest punct
Valea Mare primeşte pe dreapta Ogaşu Cameniţa, afluent important care îşi trage apele de
sub Poienile lui Buzău. După un mare cot spre sud, care ne duce cam 1 km în sens contrar
celui în care am mers până acum, valea se arcuieşte spre est şi înconjură şerpuind poala
sudică a Dealului Cameniţa (347 m), pentru a străbate transversal prima fâşie de depozite
sedimentare din „Zona Sviniţa-Svinecea”. După 1,5 km intrăm din nou în şisturile
cristaline, albia râului se lărgeşte simţitor iar la km 17 intrăm în Poiana Vârcidău. Aici
Berzasca primeşte pe dreapta apa pârâului Fagii, iar puţin mai sus, pe stânga, pe a
pârâului Tulinecii. La km 20 este întâl-nirea cu Valea Dragosele, afluent important al
Berzascăi, şi cu cantonul C.F.R. Debelilug. Urmând poteca pe o ramificaţie a căii ferate
forestiere înaintăm pe această vale 3 km (până la capătul C.F.R.) şi de aici încă 800 m în
amonte până în Poiana Zamoniţa. De aici până la peştera cu acelaşi nume nu mai este
mult: urmărind în amonte pârâul din poiană intrăm în pădurea de fag şi observăm că apa
iese printr-o gură de peşteră, abia lăsând un om să se strecoare înăuntru pe deasupra
acesteia.
B. Pornind tot din Berzasca, mergem 6 km pe noua şosea asfaltată până la Cozla şi de aici
încă puţin până la podul peste Sirinea (vezi fig. 64). Mai departe ne angajăm pe poteca ce
însoţeşte terasamentul C.F.R. pe valea Sirinei în sus până la confluenţa cu pârâul Mosnic
(km 13,5 pe C.F.R. ; circa 4 ore cu piciorul) ; este un prilej de a admira Cheile Sirinei ; în
mai multe porţiuni apar pereţi de calcar dezgolit şi perforaţi de guri de peşteră. De aici şi
până la destinaţie mai avem 5-6 ore de mers. Mai întâi o luăm pe o cărăruie spre satul

Bigăr ; ea urmează valea adâncă şi împădurită a Mosnicului, pierzându-se pe alocuri. De
la Bigăr apucăm pe un drum de căruţă care intră în pădurile nesfârşite dinspre nord, către
Valea Dragoselca. Coborâm mai întâi pînă la albia pârâului, în dreptul unei varniţe
părăsite, trecem dincolo, urcăm pieptiş pe cărări ce se pierd în pădurea de fag, mereu spre
nord (deci neapărat o busolă !), până pe culme. Aici, fără ca orizontul să se deschidă
(suntem în plină pădure !), pornim la vale spre pârâul Dragosele. În potecă dăm de Izvoru
Mistreţilor (unde vin aceştia să se adape) apoi de firul văii în Poiana Zamoniţa.
Date istorice. Intrarea în peşteră este cunoscută de unii locuitori din satul Bigăr (corn.
Berzasca). Peştera a fost cartată şi cercetată în 1962 de L. Botoşăneanu, A. Negrea şi Şt. Negrea.
Descriere. Este o peşteră mare, dar o prăbuşire împiedică înaintarea după numai 64 m.
Pătrunzând prin deschiderea mică, avansăm prin apa cursului subteran printr-o galerie largă, înaltă până
la 4 m şi uşor cotită. La capătul ei dăm de o prăbuşire (destul de recentă, după spusele localnicilor) care
a barat complet trecerea, lăsând doar apa să se infiltreze prin baza mormanului de blocuri. Acest punct
corespunde la exterior unei doline situate într-o zonă împădurită, ciuruită de doline şi avene şi unde au
loc frecvente prăbuşiri ale fundurilor de dolină mâncate de apă.
Deşi scurtă, porţiunea de galerie accesibilă ne dă o imagine a ceea ce ascunde peştera dincolo
de prăbuşire. Impresionează în primul rând numeroasele terase suprapuse ce proeminează deasupra
apei (vezi fig 63), marmitele şi alte forme de eroziune. Tavanul, pereţii şi podeaua sunt în bună parte
con-creţionaţi, reţinându-ne atenţia prin bogăţia stalactitelor şi a scurgerilor proeminente, a coloanelor
şi a gururilor de pe terasele pline cu apă de picurare.
Peştera este interesantă pentru o specie de molid (miriapod înrulant) subţire şi oarbă, care
trăieşte pe argila umedă, iar în gururi pentru o specie de ostracod (crustaceu) subţire - ambele
descoperite şi descrise din această peşteră.
Condiţii de vizitare. Peştera nu este amenajată şi nici degradată, vizitată foarte rar. Deoarece
pârâul subteran se umflă la viituri blocând accesul prin intrare, se recomandă vizitarea numai în timp de
secetă. Sunt necesare cizme de cauciuc lungi şi o flanelă (11° în toiul verii şi umiditatea maximă).
Bibliografie. L. Botoşăneanu, A. Negrea şi St. Negrea (1967), Şt. Negrea şi A. Negrea (1968,
1972, 1977), L. Botoşăneanu (1971), M. Bleahu, V. Decu, Şt. Negrea, C. Piesa, I. Povară şi I.
Viehmann (1976), L. Botoşăneanu şi Şt. Negrea (1976).
MUNTELE CIUCARU MARE
Ieşind din zona cristalinului, Dunărea se pregăteşte să ia cu asalt cea de a treia şi cea mai dificilă
banda calcaroasă din calea sa. La câţiva kilometri în aval de vechea Plavişeviţă, întinerită, cu forţe
ne-bănuite, ea a izbit de milenii în colţurile de piatră ale pragurilor subacvatice şi în maluri,
măcinându-le încetul cu încetul, dând naştere celui mai îngust şi mai grandios sector al Defileului,
Cazanele Dunării. Versantul stâng al Cazanelor Mari, cu pereţi verticali şi pe alocuri surplombaţi,
aparţine nucleului calcaros izolat Ciucaru Mare, situat între fosta vatră a Plevişeviţei şi Dubova.
Calcarele de vârstă cretacică sunt stratificate frumos în partea inferioară şi masive în cea superioară
(cota maximă 318 m).
Dintre formele carstice de suprafaţă cel mai bine reprezentate sunt dolinele care ciuruiesc platoul
calcaros ; ele au un contur în general circular, cu diametrul între 50 şi 170 m şi adâncimea între 3 şi
21 m, unele având ponoare pe fund. Lapiezurile sunt mai tipice în partea de sud-vest, iar uvalele mai
mult în partea centrală. Ogaşul Ponicova coboară din munţi şi, întâlnind în cale masivul de calcar,
formează nişte chei scurte şi sălbatice, trece pe sub un pod natural, străbate Peştera de la Gura
Ponico-vei şi se varsă subacvatic în Dunăre.
Formele carstice subterane sunt reprezentate prin câteva avene şi mai multe peşteri, unele
căzute sub apa lacului de baraj „Porţile de Fier” ; dintre ele prezentăm în acest ghid Peştera de la
Gura Ponicovei (cea mai mare şi mai complicată) şi Peştera Veterani (cu un istoric de excepţie).
Muntele Ciucaru Mare face parte din rezervaţia botanică „Cazanele Dunării”. Ea a fost
creată pentru ocrotirea unor specii submediteraneene ca laleaua bănăţeană (Tulips hungarica), al
cărei galben smălţează primăvara abrupturile, şi stânjenelul de stâncă (Iris reichenbachii). În general
pe versanţii calcaroşi şi abrupţi ai Cazanelor se dezvoltă o floră de o mare diversitate, care cuprinde
încă multe alte endemisme şi relicte amatoare de căldură şi uscăciune, care au putut supravieţui aici
din perioadele pre-glaciare, poate chiar de la sfârşitul pliocenului.
Lacul de acumulare creat prin construirea barajului de la Gura Văii a înecat vechea şosea
încât accesul în Cazanele Dunării este posibil numai pe apă. Pornind cu o ambarcaţie din Orşova
(unde există hotel) să ne îndreptăm în amonte spre Cazanele Dunării. După ieşirea din golful Orşovei
(km 955), dacă nivelul lacului este sub cota maximă (69,5 m) putem zări la mal resturi din zidăria
vechii Orşove. Trecem apoi prin dreptul Ieselniţei (km 960), aşezare nouă cu aspect urban construită

în amonte de fostul sat, la capătul golfului cu acelaşi nume. Mai departe navigăm pe unda calmă a
lacului mult lărgit de golful Ogradena. De-a lungul malului se vede bine noua şosea care vine dinspre
Orşova-Ieşelniţa prin spatele munţilor, înainte de Cazanele Mici (km 965), în stânga noastră, la 5-6 m
deasupra oglinzii lacului ne atrage atenţia celebra Tabula Traiana ; ea a fost mutată în timpul
construirii barajului cu vreo 30 m mai sus de locul unde o fixaseră romanii în anul 104 e.n.
Intrând în strâmtoarea Cazanelor Mici admirăm arta cu care s-a tăiat în stâncă, deasupra
fostei şosele căzute sub apă, drumul ce vine dinspre golful Ogradena ; el trece pe un pod de beton în
dreptul pârâului Mraconia şi iese la lărgime, o dată cu noi, în golful Dubova (km 968,6). Drumul
urmăreşte curbura golfului şi intră în Dubova, noua localitate cu aspect urban clădită pe panta
dealului, deasupra fostei vetre, căzută sub apă. De aici drumul urcă la noua comună Plavişeviţa,
ocoleşte Cazanele Mari prin spatele Ciucarului Mare, taie Valea Ponicovei şi iese iar în Defileul
Dunării. Mai departe el urmăreşte malul lacului la nivel superior fostei şosele, trece prin noua aşezare
Sviniţa şi întâlneşte vechea şosea la Berzasca. Dar să ne continuăm călătoria pe apă. La km 970 ne
angajăm în cea de a doua strâmtoare, a Cazanelor Mari. După 2,2 km ajungem sub Pânza Curii, unde
putem debarca la piciorul pantei împădurite, la numai câţiva metri sub gura Peşterii Veterani. Apoi
navigam încă 500 m pe lângă, acelaşi versant, pătrundem prin deschiderea înaltă, în parte înecată, a
Peşterii de la Gura Ponicovei până la o stâncă ce barează înaintarea ambarcaţiei noastre şi coborâm.
Străbătând pe jos galeria prin care am intrat, ieşim dincolo de munte, în Cheile Ponicovei. Dacă
urcăm prin stânga dăm în Poiana Popii şi de aici pe platoul ciuruit de doline de deasupra. Dacă
străbatem Cheile Ponicovei dăm în drumul cel nou care ne duce prin Plavişeviţa, Dubova şi Ieşelniţa
înapoi la Orşova. Dar pentru că suntem cu o ambarcaţie revenim la ea şi mai înaintăm până în
capătul din amonte al Cazanelor Mari (km 973,8). În această porţiune se mai află la înălţime, în
peretele Ciucarului Mare, Peştera lui Climente, cu săpături arheologice, care atestă locuirea
Cazanelor din paleoliticul, mijlociu-musterian, iar jos, sub apele lacului, două peşteri, în adăpostul de
sub stâncă din faţa uneia dintre aceste peşteri, acum subacvatice (Cuina Turcului), s-au descoperit
pentru prima dată în Clisura Dunării două faze de dezvoltare a epipaleoliticului şi numeroase unelte
neolitice. Ajunşi la capătul traseului ne întoarcem la Orşova.
*** PEŞTERA DE LA GURA PONICOVEI
(Fig. 65)
Sinonimii. Peştera Gura Ponicovei, Peştera Ponicova, Peştera de la Gura Apei, Peştera
Liliecilor (pentru sectorul cu Sala Mare, mai des vizitat de turişti).
Localizare şi căi de acces. Peştera este săpată în Versantul stâng al Dunării, în Muntele
Ciucaru Mare (Cazanele Mari). Altitudinea la resurgenţă este de 62 m, intrarea fiind parţial înecată de
apa lacului de baraj „Porţile de Fier”. Pentru căile, de acces şi cazare în zonă vezi nota Muntele
Ciucaru Mare şi fig. 64.
Date istorice. Primele cercetări, de natură geologică, datează de acum un secol (M. Munk,
1872) iar primele indicaţii faunistice, de acum câteva decenii (R. Jeannel, 1929). În 1962-1963, Şt.:
Negrea împreună cu A. Negrea şi L, Botoşăneanu ridică primul plan topografic al peşterii şi încep
cercetări extensive organizate, iar în anii 1965-1969 primii doi efectuează un studiu intensiv asupra
bio- cenozelor cavernicole. În 1966-1967, L Povară, N. Schmidt şi A. Petcu întocmesc primul profil al
peşterii.
Descriere. Este cea mai mare peşteră din Defileul Dunării (lungime totală l 666 m ; denivelare
65 m). Ea reprezintă o străpungere hidrologică realizată în pârâul Ponicova în muntele Ciucaru Mare.
Într-o primă fază Ponicova curgea spre Dunăre prin şaua din Poiana Popii, în paralel cu adâncirea
Dunării, pârâul a început să lărgească fisurile calcaroase cretacice şi, părăsindu-şi cursul de suprafaţă,
s-a adâncit în masiv, străpungându-1 printr-un sistem de galerii etajate, cea mai veche fiind Galeria
Concreţiunilor. Astfel s-a format în postlevantin o captare epigenetică.
Venimd la peşteră prin Cheile Ponicovei putem intra mai întâi prin larga şi înalta deschidere a
Galeriei Ogaşului Ponicova. După ce escaladăm enormele blocuri de prăbuşire existente mai ales la
începutul galeriei înaintăm aproape jumătate de kilometru pe sub tavanul foarte înalt (până la 26 m), la
lumina difuză care pătrunde foarte adinc în interior, înainte de ieşire dăm de apele lacului de baraj
„Porţile de Fier” care pătrund prin deschiderea „de la resurgenţă”, inundând galeria până aproape de
puţul - ponor (la cota maximă !). La viiturile mari, pârâul Ponicova vine vijelios, cu zgomot amplificat
de pereţii cheilor, pătrunde în acest uriaş tunel natural, lăsând lemnele şi crengile cărate printre
stâncării prăbuşite din tavan şi se aruncă în lac. Dacă am venit cu o ambarcaţiune pe lac nu este prudent
să rămânem sub pereţii surplombaţi ai „Pânzei” Ciucarului pentru că în permanenţă se desprind de sus
pietricele şi chiar bolovani mari care ne pot lovi. De cele mai multe ori, el nu ajunge la lac, ci dispare
prin ponoarele din galerie. Pe timp secetos pârâul se pierde în albie înainte de intrarea în peşteră, în
galerie rămânând apă doar prin marmite.

Partea cea mai frumoasă a peşterii este, desigur, cea fosilă, părăsită definitiv de torentul
subteran. Pentru a o vizita, inainte de a ajunge la jumătatea galeriei-tunel urcăm o pantă destul de
abruptă de circa 30 m, până sub nişte uriaşe anemolite care spânzură din tavan. Ne aflăm în Galeria
Concreţiunilor care se continuă printr-un sistem de galerii mai mici. Înainte de prima bifurcaţie dăm în
Sala Coloanelor, unde mina măiastră a naturii a înghesuit toate comorile concreţionare care pot
împodobi o peşteră : stalactite de toate felurile şi mărimile, uriaşe domuri scânteietoare, coloane drepte
ca luminarea sau răsucite în spirală, podea de calcit alb, gururi ale căror baraje de travertin reţin perle
de cavernă. Aceste comori sunt încă aproape intacte, galeria fiind rar vizitabilă din. cauza pârâului
subteran, prezent în cea mai mare parte a anului.
Peştera mai are încă un sistem superior, de asemenea fosil ; este vorba de cel accesibil prin
Galeria Liliecilor, singurul în care grupele de turişti erau conduse înainte de formarea lacului de baraj.
Pornind tot din Cheile Ponicovei, de lângă intrarea prin galeria-tunel, urcăm panta de grohotiş din
dreapta până sub o scară de lemn (care înlesneşte urcuşul până în Poiana Popii), unde prindem la stânga
o potecuţă pe brână care ne duce la intrarea în Galeria Liliecilor. Această galerie se deschide într-o sală
enormă, lungă de peste 100 m, lată de vreo 60 m şi înaltă de peste 30 m. Pe podeaua ei există
numeroase blocuri de prăbuşire, gropi, concreţiuni şi movile de guano provenit de la nişte colonii
relativ mari de lilieci.
Din Sala Mare se poate pătrunde într-un sistem de diaclaze, în pantă, şi plin de argilă
aparţinând Galeriei cu Argilă. Tot de aici se desface Galeria Scării care ne lasă suspendaţi la 15 m
deasupra Galeriei Ogaşului Ponicova. Menţionăm că prepeleacul din apropierea deschiderii Galeriei cu
Argilă nu duce nicăieri, sus existând doar o nişă cu guano.
Peştera, într-adevăr remarcabilă prin dimensiuni, diversitatea problemelor pe care le ridică
specialiştilor şi frumuseţea speleotemelor, prezintă interes deosebit şi din punct de vedere biospeologic,
paleontologic şi arheologic. Aici trăiesc specii troglobionte de miriapode şi o bogată faună de guano. În
afară de oasele unor specii actuale, care formează pe alocuri „cimitire”, s-au descoperit resturi
scheletice subfosile ale unui liliac foarte rar la noi şi în restul Europei (Myotis bechsteini) precum şi
resturi fosile de urs de cavernă şi de hienă de cavernă, în Sala Mare s-a mai descoperit un fragment de
ceramică neolitică - hallstattiană cu caneluri.
Condiţii de vizitare. Peştera se află în perimetrul rezervaţiei „Cazanele Dunării” şi a fost
declarată rezervaţie speologică judeţeană. Nu este degradată şi nici amenajată ; există doar o scară
putredă între Galeria Ogaşului Ponicova şi Galeria Scării. După crearea lacului de baraj este mult mai
puţin vizitată. Se pune problema ocrotirii şi amenajării unei părţi a peşterii pentru turism. Practic,
amenajarea va fi posibilă după ce noua şosea care parcurge Defileul Dunării va fi legată printr-un drum
asfaltat de intrarea prin Cheile Ponicovei. Până atunci se recomandă vizitarea Galeriei Liliecilor şi Sălii
Mari, în grupuri mici conduse de un cunoscător al peşterii. Este nevoie de sursă de iluminat
individuală, cască, salopetă, bocanci şi flanelă (temperatura în jur de 11° vara şi toamna iar umiditatea
94-100%). Galeria Ogaşului Ponicova şi implicit Galeria Concreţiunilor se recomandă numai turiştilor
antrenaţi conduşi de un speolog ; în caz că pârâiaşul este prezent, echipamentul trebuie să includă şi
cizme de cauciuc. Durata vizitării întregii peşteri 2-3 ore.
Bibliografie. M. Munk (1872), R. Jeannel (1929), L. Botoşăneanu, A. Negrea şi Şt. Negrea
(1967), A. Negrea şi Şt. Negrea (1971), Şt. Negrea şi A. Negrea (1968, 1972, 1977), M. Bleahu, V.
Decu, Şt. Negrea, C. Piesa, I. Povară şi I. Viehmann (1976), I-. Botoşăneanu şi Şt. Negrea (1976).
** PEŞTERA VETERANI
(Fig. 66)
Sinonimii. Peştera Veteranilor, Peştera din Pânza Curii, Peştera lui Maovăţ, Piscabara. Cel
mai folosit şi corect nume este Peştera Veterani.
Localizare şi căi de acces. Intrarea se găseşte în versantul stâng al Dunării, în Muntele
Ciucaru Mare (Cazanele Mari), la numai 500 m în aval de Peştera de la Gura Ponicovei (vezi nota
Muntele Ciucaru Mare şi fig. 64). Altitudinea: 73 m. La nivelul maxim al lacului „Porţile de Fier” apa
urcă până la zidurile de la intrare.
Date istorice. Înainte de formarea lacului de acumulare locuitorii din apropiere intrau aici ca
să-şi adăpostească vitele sau oile şi caprele. Unelte din epipaleoliticul târziu găsite la baza pantei de sub
intrarea în peşteră atestă că ea a fost cunoscută din timpuri preistorice. Dacii o considerau, pare-se,
drept sanctuar al zeului Zamolxis, iar romanii o cunoşteau şi ei eu siguranţă. De altfel, prin Clisură mai
circulă încă legenda după care peştera ar fi fost adâncită de soldaţii lui Traian îndată după cucerirea
Daciei.
La intrare şi în sală există ziduri în parte ruinate, iar în fundul sălii Fântâna Turcului, un puţ
aproape colmatat, zidit cu piatră de râu, şi plin cu apă de infiltraţie. Acum câţiva ani, pe când lacul de
acumulare nu acoperea vechea şosea, exista în faţa peşterii o tablă indicatoare pe care scria : „Peştera a
fost folosită ca adăpost de luptă în încăierările dintre armatele turceşti şi austriece, putând adăposti 700

de ostaşi. Ea a fost fortificată de Veterani, aghiotantul lt. col. Ianovici, comandantul oştirilor austriece
din Caransebeş. Gura peşterii se putea închide cu o stâncă. Lupte crâncene între trupele turceşti şi
austriece au avut loc în anul 1692 şi apoi în 1788”. Săpăturile din deceniul trecut atestă că, de fapt,
Veterani a executat doar noi fortificaţii, pentru că peştera şi împrejurimile ei fuseseră întărite cu ziduri
de piatră încă din secolul al XIII-dea. Se presupune că această aşezare întărită de la Veterani- Dubova,
care în secolul al XV-lea mai era locuită de români, a fost cetatea Peth.
Peste tot în peşteră există săpături ; o parte din ele aparţin căutătorilor de comori care au
scotocit-o înaintea arheologilor. Se spune că unul mai norocos a găsit în locul numit Comoara Pemului
multe podoabe şi monezi de aur tăinuite de haiduci. Pereţii poartă în câteva locuri iscălituri, majoritatea
din secolul nostru.
Prima descriere, inclusiv planul sistemului de fortificaţii sunt publicate în 1740 de A. F.
Marsigli sub denumirea de Piscabara. Cele dintâi cercetări ştiinţifice au fost făcute de M. Munk în 1872
(geologie) şi de O. Herman în 1879 (faună). Fiind aproape de şosea şi accesibilă chiar fără sursă de
iluminare, peştera a fost vizitată până astăzi de mulţi cercetători, în special zoologi, care o menţionează
adesea ca „Peştera Veteranilor”, în 1929 A. Kubacka tipăreşte vechiul plan austriac al peşterii întocmit
de oamenii lui Veterani în 1692 ; este probabil cel mai vechi plan de peşteră din lume. Tot în 1929 R.
Jeannel publică în seria „Biospeologica” o descriere sumară a peşterii, în 1962, Şt. Negrea -împreună
cu A. Negrea şi L. Botoşăneanu ridică planul topografic al peşterii şi efectuează cercetări extensive, în
perioada premergătoare formării Lacului (1965-1969) A. Negrea şi Şt. Negrea întreprind cercetări
ecologice, iar C. S. Nicolăescu-Plopşor şi colectivul său organizează un amplu şantier arheologic.
Descriere. Peştera este fosilă, dezvoltată sub acţiunea apei de infiltraţie pe intersecţia unor
diaclaze în calcare stratificate. Lungimea totală : 87 m.
Intrarea largă şi relativ joasă (2,7 m), mascată de copaci, ne conduce, printr-o galerie scurtă,
într-o sală de mari proporţii, lată de 28 m, lungă de 37 m şi înaltă de peste 20 m. În dreapta, la 11 m
înălţime, se deschide în perete o fereastră naturală care luminează difuz toată încăperea. Spre vest se
desprinde o galerie care urcă şi se înfundă prin colmatare cu concreţiuni, iar spre nord apare un tunel de
presiune foarte îngust şi în pantă având la capăt un bazinaş cu apă. Cam aceasta este toată peştera.
Concreţiunile sunt puţine, banale şi distruse. Totuşi, după descrierea călătorului italian Criselini, acum
200 de ani (1780) ele erau intacte şi deosebit de frumoase.
Sala peşterii, bântuită de curenţi de aer ce se formează între gură şi „fereastră”, este puternic
influenţată de exterior atât ca temperatură (vara urcă la 20°, iarna coboară la 4°), cât şi ca umiditate
(75-94%).
Prin cotloanele sălii îşi ţes pânze numeroşi păianjeni şi se adăpostesc mulţi fluturi, iar iarna
hibernează ţânţari. Lilieci izolaţi săgeată vara şi toamna bolta spre galeria vestică. Pe sub pietre se
găsesc miriapode şi chiar scorpionul carpatic. Apa din bazinaşul din cotlon adăposteşte o specie de
crustaceu tipic subteran.
Săpăturile arheologice au arătat că Peştera Veterani a fost mai slab locuită de omul primitiv în
comparaţie cu adăpostul ferit de curenţi şi scăldat de soare al Peşterii Cuina Turcului din apropiere,
acum sub oglinda lacului (s-au scos dovezi din cultura gravetiană etc.).
Condiţii de vizitare. Despre starea de amenajare şi degradare a peşterii s-a vorbit deja. Ea se
află în perimetrul ocrotit al rezervaţiei ,,Cazanele Dunării”. Numărul vizitatorilor a scăzut de când
peştera este accesibilă numai cu barca sau şalupa. Se poate intra şi vizita sala fără mijloc de iluminare.
Bibliografie. A. F. Marsigli (1740), M. Munk (1872), O. Herman (1879), A. Kubacka (1929),
R. Jeannel (1929), L. Botoşăneanu, A. Negrea şi Şt. Negrea (1967), L. Botoşăneanu (1971), A. Negrea
şi Şt Negrea (1971), Şt. Negrea şi A. Negrea (1968, 1972, 1977), M. Bleahu, V. Decu, Şt. Negrea, C.
Piesa l' Povară şi L Viehmann (1976), L. Botoşăneanu şi Şt Negrea (l 976).
BAZINUL MIJLOCIU AL CERNEI LA BĂILE HERCULANE
(Fig. 67)
PARCUL NAŢIONAL DOMOGLED - VALEA CERNEI
Valea Cernei este una dintre puţinele văi longitudinale din Carpaţii Meridionali. Ţinând
seama de valoarea peisagistică şi botanică deosebită a acestei văi, naturaliştii au propus crearea
Parcului naţional, Domogled-Valea Cernei. Acest parc va avea o suprafaţă totală de 63 580 ha şi va fi
al treilea parc naţional ca mărime din ţară, după Delta Dunării şi Munţii Rodnei.
Să pornim pe Valea Cernei de la Orşova, fosta Diernă a romanilor şi Râşava
contemporanilor noştri mai bătrâni. Lăsând în urmă oraşul nou cu siluetele clădirilor sale moderne
reflectate în oglinda golfului cu acelaşi nume al lacului de baraj „Porţile de Fier”, ne angajăm pe
cursul inferior al Cernei. Linia ferată şi şoseaua şerpuiesc împreună cu râul printre înălţimile

domoale ale Munţilor Mehedinţi la est şi ale Munţilor Almăjului la vest. După 12 km suntem la Topleţ,
unde se pot încă vedea vechi instalaţii de morarii cu turbină de apă. În punctele Sub Iorgovan şi Podu
Turcilor remarcăm resturile unui apeduct turcesc construit în 1739, destinat să dreneze apele Cernei.
Imediat după Topleţ se zăreşte dincolo de râu binecunoscuta stâncă a Sfinxului bănăţean. Este vorba
de un bloc de şist cristalin, înalt de 10 m, care aminteşte un profil uman cu capul teşit, în dreptul
frumoasei clădiri a gării Herculane aşezată lângă confluenţa Cernei cu Belareca, o luăm la dreapta,
pe şoseaua mărginită de trandafiri până la Băile Herculane.
Bine cunoscuta staţiune este situată doar la 160-170 m altitudine, dar într-un magnific decor
montan. Clădirile, plasate într-o îngustă depresiune, sunt îndeaproape încinse de Munţii Cernei pe
dreapta şi de cei ai Mehedinţilor pe stânga. Mai ales aceştia din urmă îi creează un falnic meterez,
abruptul de calcare mezozoice al Munţilor Domogled, Şuşcu şi Hurcu, care se ridică dintr-o dată cu
800 până la 1 100 m deasupra fundului văii ; Vârful Domogled domină staţiunea Herculane cu cei 1
105 m ai săi. Acest abrupt nu e tăiat decât de despicături foarte înguste. Tancurile calcaroase
sălbatice sunt încununate de podoaba negrelor siluete „în umbrelă” ale pinului bănăţean. O pădure
densă de fag cu iederă şi curpen luxuriant dezvoltate îmbracă poalele munţilor calcaroşi, acoperind în
întregime spinările mai domoale cu substrat de rocă eruptivă metamorfică. Toate acestea te fac să uiţi
cu desăvârşire altitudinea mai mult decât modestă la care te afli.
Climatul cu puternice nuanţe meridionale e un element esenţial în înţelegerea fenomenului de
concentrare în munţii din imediata apropiere a Herculanelor (şi mai ales a Domogledului) a celui mai
mare număr de specii de plante şi animale meridionale din tot ansamblul munţilor Banatului. Se ştie
astfel că Băile Herculane se înscriu printre cele mai „calde” puncte ale României. Pe lângă clima
dulce a văii, reţeaua deasă şi bogată a apelor, varietatea reliefului şi substratelor litologice au
favorizat apariţia şi conservarea unor specii sudice şi orientale, rare sau unice în ţară. Pădurile
actualei rezervaţii Domogled cuprind esenţe forestiere de climă blândă, elemente submediteraneene ca
stejarul pufos, gârniţa, cerul, nucul sălbatic, cârpiniţa, mojdreanul, dar mai ales vişinul turcesc,
alunul turcesc şi liliacul. Între etajele gorunului şi al fagului creşte, cu trunchiul drept, faimosul pin
negru bănăţean, o subspecie locală (Pinus nigra banatica). Rezervaţia mai cuprinde câteva rarităţi de
o deosebită frumuseţe coloristică : inul galben de Banat, întâlnit numai în Retezat şi Lângă
Câmpulung, ciuboţica cucului bănăţeană, pojarniţa lui Rochel care mai creşte doar pe Valea
Timocului şi altele. Mai merită amintite tulpinile târâtoare pentru a nu fi smulse de vânt, frunzele
cerate pentru a împiedica evaporarea apei, coloritul şi parfumul florilor care atrag de la mari distanţe
insectele.
Fauna rezervaţiei Domogled nu este nici ea mai prejos, fiind la fel de originală. Pe stâncile
golaşe se însoresc viperele cu corn şi potârnichea de stâncă, iar în pădure şi printre pietre putem
întâlni broasca ţestoasă de uscat, şopârle de nisip şi de luncă, precum şi scorpionul carpatic. Dintre
mamifere trăiesc aici căprioare, mistreţi şi pisici sălbatice, iar ca apariţie nouă semnalăm dihorul
pătat. Dar gloria de necontestat a Domogledului o reprezintă fauna sa de fluturi, muntele fiind
recunoscut drept una din zonele Europei cu cea mai bogată şi remarcabilă faună de lepidoptere, îşi dă
seama de aceasta şi drumeţul care colindă poienile Domogledului într-o frumoasă zi de vară sau care
înnoptează acolo cu un felinar aprins. Uluitoarea revărsare de „petale zburătoare” se compune din l
500 de specii, adică 45% din numărul total de lepidoptere al ţării noastre. Datorită tuturor acestor
frumuseţi, Muntele Do-mogled a fost declarat încă din 1932 rezervaţie naturală, fiind printre primele
rezervaţii forestiere din ţară. Incluzându-se ulterior stâncăriile abrupte, rezervaţia are astăzi aproape
6 000 ha.
Atât în Domogled cât şi în versantul drept al Cernei, opus acestuia, se află fenomene carstice
importante. Dintre ele prezentăm în acest ghid Peştera Mare de la Şoronişte (cea mai mare din zonă),
Gaura Ungurului, Peştera Hoţilor şi Peştera lui Adam (încălzită de aburi fierbinţi până la 45°, veniţi
din adâncuri). Toate acestea sporesc atracţia Văii Cernei la Herculane. Părăsind Băile Herculane ne
putem continua calătoria pe superba Vale a Cernei care are o direcţie impresionant de rectilinie pe
cea mai mare parte a lungimii sale. În cale, după cascada Bobot, întâlnim cele Şapte Izvoare Calde,
rudimentar captate, dominate de mogâldeaţa pietroasă a Pietrei Baniţei. Apoi vine peretele calcaros
al Ineleţului, fisurat, încununat de pini şi sprijinit de grohotişuri la poale, iar mai încolo cele Şapte
Izvoare Reci. Dincolo de podul Ţesna trecem prin dreptul gurii sălbaticei Văi a Presacinei şi, după 24
km, ajungem în Cerna-Sat. Aici se impune o oprire pentru a admira sălbaticele Chei ale Corcoaiei,
ocolite de şoseaua asfaltată. Mai departe urcăm pe serpentine strânse şi poposim la confluenţa Cernei
ci Ivanu unde s-a construit în ultimii ani un impunător baraj : apa lacului format e dirijată printr-un
tunel spre Motru. Drumul ce îngână malul drept ne duce la coada lacului unde, în imediata apropiere,
ţâşneşte de sub Godeanu cel mai mare izvor carstic din ţară, izvorul Cernei. Aici ia sfârşit călătoria
noastră imaginară prin viitorul Parc naţional Domogled-Valea Cernei.

** PEŞTERA MARE DE LA ŞORONIŞTE
(Fig. 68)
Sinonimii. Gaura din Şoronişte, Gaura Dracului, Peştera Tatarczi, Peştera din Domogled.
Localizare şi căi de acces. Peştera este săpată în Masivul Domogled, în calcare recifale albegălbui jurasice şi cretacice, la 630 m altitudine (vezi nota Parcul naţional Domogled-Valea Cernei).
Urcuşul la peşteră este dificil şi găsirea ei fără călăuză practic imposibilă. Pornind din centrul oraşului
Băile Herculane spre Pecinişca (urmăreşte fig 67) mergem circa 3 km pe asfalt până la Fabrica de var
Pecinişca. De aici urcăm poteca care trece prin incinta fostei cariere de calcar şi apoi prin cheile Văii
Feregari (sau Valea între Pietre). După mai bine de o oră de urcuş destul de anevoios, având tot timpul
în stânga liziera rezervaţiei Muntele Domogled, apare pe stânga un loc de popas cu masă şi bănci. De
aici părăsim poteca devenită lată (şi care merge în direcţia est) şi o apucăm în stânga pe o potecă care
continuă prin rezervaţie (marcaj bandă galbenă) până la un izvoraş al afluentului de dreapta al Văii
Feregari pe care am urcat până aici. Izvorul, neîngrijit, e situat la rădăcinile unui fag uriaş, uşor de
reperat de la distanţă. Urmând mai departe poteca în direcţia nord ajungem după vreo 700 m în
înşeuarea dintre Vârful Domogled şi Vârful Şoimului. De aici poteca devine din ce în ce inai greu de
urmărit, ocoleşte pe la obârşie valea suspendată de la nord la Vârful Şoimului şi după vreo 500 m
ajungem la Padina Şoroniştei. Suntem deasupra unui abrupt orientat cu faţa spre sud-vest, înalt de vreo
10 m, în baza căruia se deschide intrarea în peşteră. De aici putem admira în voie Băile Herculane. De
la locul de popas până aici am mai mers 1-1½ oră. În total, de la Fabrica de Var până la peşteră se urcă
2½-3 ore (inclusiv un popas de ½ oră). Cazare : la unul din hotelurile din Băile Herculane.
Date istorice. Intrarea în peşteră este cunoscută de localnici. Unii dintre ei, în speranţa de a
găsi comori, au săpat gropile ce se mai văd şi astăzi în Galeria Superioară, alături de cele arheologice.
Scripetele instalat pe buza puţului 2, inscripţia datată 1880 de pe peretele estic al Sălii cu Prăbuşiri şi
altă inscripţie în argilă din 1886 aflată în fundul puţului 3 la 84 m atestă faptul că verticalele peşterii au
fost explorate încă din secolul trecut. S-ar putea ca scripetele amintit să fie cel lăsat de Barco,
administratorul Băilor Herculane, care după relatarea făcută de A. Partos (1905), a coborât cu câţiva
localnici prin gura puţului 2.
Primele cercetări de natură faunistică au fost făcute de J. Frivaldsky (1862), fiind urmate de
multe altele, toate referindu-se numai la Galeria Superioară, în 1929, R. Jeannel şi E. Racoviţă dau în
seria ,,Biospeologica” o descriere şi o schiţă sumară, iar în 1955 C. S. Nicolăescu-Plopşor şi C. N.
Mateescu publică observaţii arheologice şi paleontologice. În 1962, L. Botoşăneanu, A. Negrea şi Şt.
Negrea efectuează cercetări complexe ; cu acest prilej alpinistul emerit Emilian Oiştea coboară primul
puţ de 31 m, atingând cota de 36 m faţă de intrare, în 1968 L Povară, N. Schmidt şi L Scheuşan ating
adâncimea maximă, ridică planul peşterii şi fac observaţii de speologie fizică, în 1977 o echipă a
cercului de speologi amatori „Emil Racoviţă” condusă de Vasile Giurgiu face o explorare completă a
puţurilor, completând şi corectând planul amintit.
Descriere. Peştera este descendentă având ultima parte verticală (o succesiune de puţuri).
Galeriile şi sălile totalizează 153 m lungime şi 96 m denivelare (-86 m + 10 m). Golul subteran s-a
format pe un sistem de diaclaze şi feţe de strat sub acţiunea apei de infiltraţie şi probabil a unui fost
torent care, intrând în peşteră, parcurge Galeria Superioară şi se aruncă în puţurile finale, lărgindu-le
treptat până la forma actuală. Galeria Superioară, astăzi fosilă, la început scundă şi lată, are podeaua
acoperită cu amestec de sol , nisip şi argilă, iar pe alocuri crustă de calcit. După 36-40 m tavanul se
înalţă brusc până la 14 m, galeria se îngustează şi o coteşte uşor spre nord-est, iar concreţiunile devin
mai abundente: stalactite (unele din mondmilch), scurgeri parietale (care predomină), crustă
stalagmitică cu numeroase stalagmite şi perle de cavernă. Pereţii prezintă în numeroase locuri
„vermiculaţii de decalcifiere” care au fost semnalate pentru prima dată de către R. Jeannel şi E.
Racoviţă (1929). Tot ei au mai semnalat şi explicat stâlpii stalagmitici în formă de „teanc de farfurii”,
caracteristici acestei peşteri. După mai bine de 100 m de la intrare galeria se lărgeşte. Din acest punct
podeaua coboară brusc o pantă de 16 m, plină de blocuri imense, până la gura puţului, largă aproape cât
galeria. Dincolo de ea avem impresia că se întrevede continuarea galeriei pe care am venit; în realitate
nu e decât o traversă de rocă ornamentată în formaţiuni stalagmitice intacte. Cine a stat pe marginea
acestui sinistru puţ, cu tavanul undeva sus de tot, abia ghicit, şi a aruncat o piatră în abisul negru care ia întors ecouri repetate, îşi dă seama de ce peşterii i s-a spus şi Gaura Dracului.
Coborând cei 31 m ai verticalei surplombate a puţului l (sau prin deschiderea îngustă a puţului
2 din imediata apropiere, care după 7 m dă tot în primul puţ) se ajunge în Sala cu Prăbuşiri lângă de 60
m, lată de 12 m şi înaltă de 60 m. La est, această sală este astupată de o scurgere stalagmitică de 12 m
înălţime, iar la vest, de blocurile de prăbuşire, care de altfel se găsesc în mare cantitate şi la mijloc, sub
deschiderea largă a puţului, în peretele nordic al acestei săli înalte există două deschideri largi de câte 1
m ale căror galerii se unesc şi permit pătrundera în puţul 3. După 17 m acest puţ are o platformă
comodă de unde se poate continua coborârea încă 15 m, tot de-a lungul peretelui foarte frumos

împodobit cu formaţiuni intacte (scurgeri parietale, stalactite, stalagmite şi coloane zvelte dezvoltate pe
ieşiturile acestora). Puţul se termină într-o săliţă cu diametrul de 3 m din care se desprinde o galerie
joasă cu argilă ce trebuie parcursă târâş. La capătul ei, echipa lui V. Giurgiu a săpat printre bolovani
circa 2 metri, atingând cota -86 m. Şansele de a se intercepta o galerie nouă sau un alt puţ sânt practic
nule.
Se cunosc din această peşteră cinci specii de animale troglobionte, unele chiar endemice
(gândaci, păianjeni, pseudoscorpioni şi miriapode). Săpăturile au dat oseminte de urs de cavernă.
Condiţii de vizitare. Peştera se află în perimetrul ocrotit al rezervaţiei Muntele Domogled.
Este neamenajată şi nedegradată. De multe ori vin până la gura peşterii turişti din Băile Herculane,
dintre care unii îndrăznesc să intre şi să coboare până la buza fiorosului puţ 1. Până aici nu este nevoie
decât de sursă de iluminare proprie, cască, bocanci, salopetă şi îmbrăcăminte călduroasă (7-8,5° în
profunzime şi umiditate maximă ; iarna, în primii 15 m se formează gheaţă). Puţurile peşterii sunt
recomandate numai speologilor amatori ; pentru ele sunt necesare scări speologice, corzi de asigurare,
pitoane şi carabiniere. Timp de vizitare a Galeriei Superioare : 1/2 oră ; pentru toată peştera 3-5 ore.
Bibliografie. J. Frivaldsky (l 862), R. Jeannel şi E. Racoviţă (1929), C. S. Nicolăescu-Plopşor
şi C. N. Mateescu (1955), L. Botoşăneanu, A. Negrea şi Şt. Negrea (1967), Şt. Negrea şi A. Negrea
(1968, 1972, 1977), L Povară, N. Schmidt cşi L Seheuşan (1971), M. Bleahu, V. Decu, Şt. Negrea, C.
Piesa, I. Povară şi I. Viehmann (1976), L. Botoşăneanu şi Şt. Negrea (1976), V. Giurgiu (1978).
* GAURA UNGURULUI
(Fig. 69)
Sinonimii. Peştera Ungurului de la Pecinişca.
Localizare şi căi de acces. Intrările se află în versantul drept al Văii Săliştea (Muntele
Domogled), afluent stâng al Văii Cerna, nu departe de localitatea Pecinişca la 300 m altitudine şi 45 m
deasupra pârâului.
Din Piaţa Hercule a oraşului Băile Herculane (unde există hoteluri) se merge 4,5 km pe şosea
asfaltată până în Pecinişca. Din capătul din amonte al satului urcăm pe o potecă de pe malul drept al
Văii Săliştea circa 1,5 km până în cheile scurte dar sălbatice, la resurgenţa pârâului. De aici suim
printre stânci pe versantul drept al cheilor la circa 45 m înălţime de talveg, unde se află intrările
peşterii.
Date istorice. Primele menţiuni faunistice le datorăm lui L. Mehely (1900), iar cele
arheologice lui C. S. Nicolăescu-Plopşor şi C. N. Mateescu (1955). În 1962 ea a format obiectul unor
cercetări complexe făcute de o echipă a Institului de Speologie „Emil Racoviţă”. În anul 1980 cercul de
speologi amatori „Focul Viu” a adăugat la cei 196 m încă 53 m explorând mici galerii ascendente.
Descriere. Peştera s-a dezvoltat pe un sistem de diaclaze paralele şi pe feţe de strat de către
apa pârâului Sălişte când curgea la un nivel superior celui actual ; tunelele de presiune indică că în cea
mai mare parte procesul a avut loc sub nivel hidrostatic. Astăzi peştera este fosilă. Ambele niveluri
legate prin puţuri măsoară 249 m.
Cele patru intrări luminează direct sau difuz nivelul superior aproape în întregime. Acest nivel
se compune dintr-un mic labirint de galerii care leagă intrările destul de înalte (7-10 m) de o galerie
foarte largă, cu aspect de sală, plină de blocuri de prăbuşire şi de un strat subţire de guano uscat ; peste
tot se văd urme de eroziune şi coroziune a apei (lame, cupole, striuri).
Nivelul superior se termină prin două galerii înguste şi înalte ce se unesc şi din care se deschid două
puţuri : unul de 13,5 m şi altul de 10 m. Ambele conduc în nivelul inferior, format dintr-o galerie
astupată în capătul sud-estic de concreţiuni. Curgeri parietale, stalactite, stalagmite, coloane, gururi cu
perle etc.) ; în rest apare un depozit de argilă amestecat cu pietriş şi nisip şi mai ales guano (există
colonii de lilieci).
Pe alocuri se mai observă săpături arheologice din care s-au scos oase de urs de cavernă şi
ceramica din epoca de bronz.
Condiţii de vizitare. Peştera nu este ameninţată. Rarii vizitatori intră numai în etajul superior
unde nu este nevoie decât de o lanterna nentru galeriile din fund. Coborârea în puţuri se recomandă
numai speologilor amatori care trebuie să fie dotaţi cu căşti de protecţie, salopetă, scări speologice,
corzi de asigurare, pitoane şi carabiniere. Temperatura în nivelul inferior, vara : 12-13 . Durata vizitării
nivelului superior : Vizitarea întregii peşteri : circa 2 ore.
Bibliografie, L. Mehely (1900), C. S. Nicolăescu-Plopşor şi C. N. Mateescu (1955), L.
Botoşăneanu, A. Negrea şi Şt. Negrea (1967) A. Negrea şi Şt. Negrea (1971), Şt. Negrea şi A. Negrea
(1968, 1972 1977), M. Bleahu, V. Decu, Şt. Negrea, C. Piesa, L Povară şi I. Viehmann (1976), L.
Botoşăneanu şi Şt. Negrea (l 976).
* PEŞTERA LUI ADAM

(Fig. 70)
Sinonimii. Avenul cu Aburi, Peştera Caldă de la Herculane.
Localizare şi căi de acces. Peştera este săpată în versantul drept al Văii Cerna, sub Vârful
Ciorici al Culmei Mehadiei, la 295 m altitudine (135 m deasupra Cernei), pe o vale seacă afluenţa.
Face parte dintre peşterile influenţate de apele termominerale din zonă, aflându-se pe aceeaşi linie de
fractură cu Peştera de la Despicătură, Peştera Hoţilor şi Peştera cu Aburi (vezi nota Parcul naţional
Domogled-Valea Cernei şi fig. 67).
Pornind din piaţa cu statuia lui Hercule (ridicata în 1847) urcăm scările de lângă biserica romanocatolică şi dăm în Aleea Liliacului. Aici prindem marcajul triunghi albastru care ne duce pe
serpentinele unei poteci, prin pădure de fag, până la chioşcul de pe Vârful Ciorici. Coborând puţin pe
sub el ajungem la Peştera cu Aburi (14 m lungime), unde printr-o despicătură în stâncă ies cu zgomot
înfundat aburi foarte calzi (52°). De aici, dacă continuăm să coborâm printre două cleanţuri o pantă
foarte înclinată şi plină de grohotiş (nu există potecă şi nici marcaj), dăm de Peştera lui Adam. De la
statuia lui Hercule până la Peştera (Grota) cu Aburii se fac l-1,1/2 oră iar de aici la Peştera lui Adam
1/4-1/2 oră.
După vizitarea peşterii, dacă nu dorim să ne întoarcem pe la Grota cu Aburi, escaladăm un
vârf de cleanţ şi continuăm să mergem în acelaşi sens de-a dreptul spre Cerna, pe pantă abruptă cu
arboret şi pe alocuri cu grohotiş. După 3/4-1 oră de coborâş dificil pe potecă fără marcaj, care se pierde
adesea, dăm de scările de la intrarea Peşterii Hoţilor. Coborând apoi treptele şi poteca până la drum
(str. Uzinei), trecem pe sub hotelul Roman şi ne îndreptăm spre oraş pe malul Cernei. De la Peştera
Hoţilor până la statuia lui Hercule sunt circa 600 m.
Date istorice. Intrarea este cunoscută unor locuitori din Băile Herculane datorită aburilor
denşi pe care peştera îi emană intermitent în anotimpul rece. Prima menţiune apare în lucrarea lui M.
Pascu (1967) care o figurează pe o hartă hidrogeologică şi face referiri la ea în text. Peştera a intrat în
atenţia cercetătorilor de la Institutul de speologie „Emil Racovită” din 1970, când N. Adam, care lucra
pe atunci la administraţia băilor, le-a adus la cunoştinţă că a identificat exact locul în care se află
intrarea. I. Povară, G. Diaconu şi C. Goran au început să facă de îndată cercetări de speologie fizică şi
să ridice planul topografic, iar V. Decu, A. Negrea şi Şt. Negrea, cercetări de biospeologie. Cam în
aceeaşi perioadă peştera a fost vizitată de speoamatorul Ilie Pompiliu din Lugoj care a publicat unele
observaţii făcute în peşteră.
Descriere. Peştera începe printr-un aven de 11 m ; este fosilă, dezvoltată pe un sistem de
fracturi şi fete de strat şi măsoară 212 m (27 m denivelare maximă).
Când nu ies aburi denşi şi calzi cu miros iute de guano, prin deschiderea circulară cu diametrul
de peste 2 m se distinge foarte bine fundul avenului. Coborând verticala uşor surplombată la început
ajungem într-o săliţă în podeaua căreia se deschid trei puţuri şi o galerie scundă şi puternic
descendentă. Această galerie ne conduce în Sala cu Piele de Leopard. Din capătul sălii, intrând la
dreapta printr-o gaură strâmtă şi târându-ne printr-o băltoacă cu apă de condensare caldă de până la
43°, pătrundem în galeria cu Aburi care după câteva zeci de metri dă în Sala Terminală. Aburii fierbinţi
până la 45°, pulsând intermitent, împiedică adesea înaintarea până în sală, mai ales că pe alocuri
tavanul e lăsat, forţându-ne la un târâş printr-o mocirlă gelatinoasă.
Din Sala cu Piele de Leopard, executând un târâş la stânga printr-o altă gaură strâmtă aflată în
faţa celeilalte, ajungem în Galeria cu Guano apoi, după o gâtuitură, în Sala cu Guano, care se termină
în fund de sac. În drumul spre ieşirea din peşteră aburii transformă cea mai mare parte a Galeriei şi
Sălii cu Guano într-o pungă cu aer cald, care, în capătul vestic, are 29° iarna şi 31° vara. De altfel, aici
umezeala este foarte mare, uneori maximă, iar curenţii de aer practic nu ajung, în aceste condiţii, care
amintesc pe cele ale peşterilor din zona tropicală, mai multe specii de lilieci (îndeosebi rinolofi)
formează colonii masive prin aprilie-mai, iar după ce şi-au crescut puii pleacă prin octombrienoiembrie. Intrînd vara în această parte a peşterii stârnim o agitaţie şi o forfotă de nedescris, riscând să
fim loviţi uşor cu aripile peste faţă. Podeaua este acoperită cu un depozit de guano gros de peste 3 m.
Pereţii şi tavanul sunt puţin concreţionaţi (slabe scurgeri parietale, odontolite, stalactite), prezentând
mai degrabă hieroglife şi ,,piele de leopard”.
Această peşteră încălzită de aburii fierbinţi veniţi, din adâncuri ridică interesante probleme
legate nu numai de originea ei ci şi de formarea unor concreţiuni nemaiîntâlnite în alte peşteri, precum
şi de studierea faunei în condiţii climatice de „peşteră tropicală”. Este vorba de crusta gelatinoasă,
gălbuie, care acoperă complet pereţii şi planşeul Galeriei cu Aburi şi de nişte stalactite, de asemenea
gelatinoase, lungi de 4-8 cm şi groase de până la 1 cm, care pendulează la suflarea aburului încins, în
ce priveşte fauna, un interes deosebit îl prezintă aceea care trăieşte în guano, dând nota caracteristică
peşterii. Aici există puţine specii (printre care un acarian, probabil relict tropical) care au putut rezista
la condiţiile cu totul particulare, dar care se dezvoltă în număr impresionant. Ca şi în peşterile cu pungă
de aer cald şi cu mult guano din regiunile tropicale, fauna troglobiontă este cantonată mai ales în zona

dinspre intrare, unde condiţiile de viaţă seamănă cu cele din peşterile obişnuite (specii de crustacei
tereştri şi păianjeni, unele noi, descrise de aici).
Condiţii de vizitare. Peştera nu este amenajată, nedegradată şi rareori vizitată. Se recomandă
turiştilor obişnuiţi cu coborârea pe scări speologice sub conducerea unui speolog. Echipamentul
necesar : cască de protecţie, salopetă subţire, bocanci sau cizme de cauciuc, lanternă etanşă, o scară
speologică de 10 m, o coardă de asigurare, carabiniere. Durata vizitării întregului sistem : 1 1/2-2 ore.
Atenţie la guanoul lunecos şi la scorpionii din baza avenului (pe sub pietre).
Bibliografie. I. Povară, G. Diaconu şi C. Goran (1972), V. Decu, A. Negrea şi Şt. Negrea
(1974), M. Bleahu, V. Decu, Şt. Negrea, C. Piesa, I. Povară şi I. Viehmann (1976), L. Botoşăneanu şi
Şt. Negrea (1976), Şt. Negrea şi A. Negrea (1977).
** PEŞTERA HOŢILOR DE LA BĂILE HERCULANE
(Fig. 71)
Sinonimii. Gaura Tâlharului, Gaura Hoţilor, Grota Haiducilor.
Localizare şi căi de acces. Peştera se găseşte în versantul drept al Văii Cernei, la 186 m
altitudine şi situată la numai 600 m distanţă de statuia lui Hercule din Băile Herculane (vezi căile de
acces la Peştera lui Adam şi fig. 67).
Date istorice. Peştera a fost locuită încă din paleoliticul mijlociu şi, desigur, cunoscută şi de
romani, care au construit în imediata apropiere vestitele Thermae Herculi ad Mediam. După cum atestă
nenumăratele inscripţii care acoperă pereţii afumaţi ai galeriilor şi sălile luminate difuz, peştera
constituie un obiectiv turistic încă de la începutul secolului al XIX-lea (cea mai veche iscălitură este
din 1820). Autorul acestor rânduri (Şt. Negrea) a descoperit printre de iscălitura istorică a lui N.
Golescu („ministru dinlăuntru” al guvernului revoluţionar din 1848), alături de cea a lui P. Ghica
(probabil din familia Ghiculeştilor), datate 1836. Din păcate, în 1972 nu mai erau vizibile, fiind
astupate de vopsea şi iscălituri proaspete.
În zilele noastre peştera este prezentată numeroşilor turişti şi celor veniţi la băi prin tabla
indicatoare şi reclame sub numele de „Grota Haiducilor” în loc de neaoşul Peştera Hoţilor.
Prima descriere apare în cartea lui Criselini din 1780. Cele dintâi cercetări ştiinţifice au fost făcute de
M. Munk (1872, geologie), B. Milleker (1894, arheologie) şi K. W. Verhoeff (1897, faună), în 1929, R.
Jeannel şi E. Racoviţă dau în seria „Biospeologica” o sumară descriere sub numele de Gaura
Tâlharului. În 1961-1962 Şt. Negrea împreună cu A. Negrea şi L. Botoşăneanu au ridicat planul peşterii
şi au întreprins cercetări extensive, între 1966 şi 1972 s-au efectuat cercetări ecologice (A. Negrea şi Şt.
Negrea) şi arheologice ample (colectivul condus de C. S. Nicolăescu-Plopşor). S-a propus organizarea
unui muzeu în peşteră. Dacă se va realiza, ar fi păcat ca „expoziţia” de iscălituri să dispară.
Descriere. Peştera este fosilă, dezvoltată pe un sistem de diaclaze care se întretaie în diferite
unghiuri şi măsoară 143 m.
Aproape întreaga cavitate este luminată direct sau difuz prin cele trei deschideri; excepţie face
Galeria cu Gururi, complet obscură. Deschiderile comunică între ele prin galerii nu prea înalte (2-4 m)
şi prevăzute cu câteva hornuri. Galeria cu Săpături continuă cu o sală înaltă de până la 13 m, locuită de
o colonie de lilieci, din care se poate trece aplecat în diaclaza Galeriei cu Gururi, a cărei înălţime scade
treptat spre fund. Aici există nişte gururi pline uneori cu apă de infiltraţie.
Tavanul şi pereţii peşterii prezintă ici-colo concreţiuni banale, degradate aproape în întregime.
Peste tot pe podea se găsesc depozite masive de argilă amestecată cu pământ, bătucite de picioarele
oamenilor. Acesta pentru că, deşi nu are nimic atractiv în afară de pereţii încărcaţi de inscripţii (unele
cu embleme şi chenare, artistic meşteşugite în culori, altele de o reală valoare istorică) peştera, fiind
lângă drum, la îndemâna oricui, este foarte des vizitată de numeroşi trecători şi de grupuri organizate.
Peştera Hoţilor de la Băile Herculane prezintă un interes deosebit pentru fauna sa şi pentru
documentele arheologice din umplutură. Fauna terestră conţine trei specii troglobionte şi endemice de
crustacei şi miriapode - dintre care unul descris de Verhoeff din această peşteră (Polydesmus
subscabratus speleorum). În apa gururilor din fundul peşterii trăiesc două specii de crustacei subterani
endemici descrişi tot de aici. După informaţiile primite de la Muzeul din Timişoara s-ar fi găsit oase de
urs de cavernă. Săpăturile din deceniul trecut au scos la iveală unelte rudimentare de cuarţit datând din
paleoliticul mijlociu (adică de circa 50 000 de ani), unelte din epipaleoliticul timpuriu (cam de acum 14
000 de ani), precum şi mai multe niveluri de locuire din neolitic, cu ceramică de tip Coţofeni.
Condiţii de vizitare. Datorită importantelor descoperiri menţionate mai înainte, peştera a fost
declarată rezervaţie arheologică. Amenajarea peşterii constă din scările de beton cu balustradă până la
intrarea 2 (vezi schiţa) şi din închiderea cu gard de nuiele şi sârmă ghimpată a intrării în Sala cu
Săpături pentru protejarea săpăturilor arheologice. Galeriile în care au acces turiştii pot fi vizitate la
lumina zilei în ţinută de oraş ; în anotimpul rece se impune îmbrăcăminte mai groasă, aceste galerii
fiind influenţate de temperatura de afară, în general peştera este relativ caldă (9-15 la gururile din fund,

în iunie-decembrie), umedă şi străbătută de curenţi între cele trei deschideri.
Bibliografie. Criselini (1780), M. Munk (1872), B. Milleker (1894), K. W. Verhoeff (1897),
R. Jeannel şi E. Racoviţă (1929), L. Botoşăneanu, A. Negrea şi Şt. Negrea (1967), Şt. Negrea şi A.
Negrea (1968, 1972, 1977), L. Botoşăneanu (1971), M. Bleahu, V. Decu, Şt. Negrea, C. Piesa, I.
Povară şi I. Viehmann (1976), L. Botoşăneanu şi Şt. Negrea (1976).
BAZINUL MIJLOCIU Şl SUPERIOR AL CERNEI
(Fig. 72)
CERNA, ÎNTRE „7 IZVOARE” ŞI CORCOAIA
Dincolo de Herculane, Valea Cernei urcă şerpuind printre ziduri crenelate de calcar, al
căror alb strălucitor este întrerupt de brâuri de fagi şi punctat de insule de pini. Acest peisaj aleargă
prin faţa parbrizului cale de aproape 40 km. Şoseaua construită în ultimii ani pe Valea Cernei este, în
linii mari, asfaltată până la barajul de la Valea lui Iovan, dar pe vreme bună se poate merge chiar
dincolo de acesta, pe drumul forestier care trece acum de Izvorul Cernei, ajungând la Valea
Cărbunelui. Această şosea este o mare înlesnire pentru turism dar... atenţie ! Pe lângă noi defilează în
goana ascunsele prăpăstii, canioane şi peşteri, pe care Cerna le dăruieşte doar celor ce vin încetişor,
cu rucsacul în spate, îşi aşează cortul într-o poiană şi pornesc în peregrinare pe cele două picioare.
Varietatea şi sălbăticia locurilor sunt atât de mari încât nu se poate vorbi de trasee în
majoritatea zonelor pitoreşti. Cel venit va avea singur satisfacţiile şi emoţiile descoperirii propriului
său traseu, unic, poate irepetabil. Pe Ineleţ, în Şuşcu, deasupra Ţesnei sau sub Vârful lui Stan, intri în
labirinturi de stânci şi lapiezuri, de tufe de liliac sălbatic şi fagi.
Peisajul Văii Cernei este strâns legat de structura şi evoluţia geologică. De multe milioane de
ani albia s-a angajat pe făgaşul unei puternice falii, cunoscută în literatura geologică sub numele de
„falia Cernei”. Această gigantică despicătură a scoarţei se prelungeşte spre est până la Jieţ. Datorită
ei, în versantul drept al Cernei avem graniţe şi gresii şi calcare jurasice cenuşii, stratificate, în timp ce
în versantul stâng se dezvoltă calcarele recifale cretacice în alternanţă cu flişul mai puţin rezistent.
Prăbuşirea vertiginoasă a compartimentelor geologice, care s-a produs în ultimele sute de
mii de ani, în lungul faliei Cernei a avut importante consecinţe asupra hidrogeologiei văii şi, indirect,
asupra dezvoltării peşterilor. Apele din versanţi s-au infiltrat pe fisuri verticale, ieşind prin izvoare în
apa Cernei sau chiar mai jos, până la rocile fierbinţi din profunzime, de unde revin la suprafaţă sub
forma izvoarelor calde, la Herculane. Rapiditatea proceselor de infiltraţie şi grosimea mică a fâşiilor
de calcare au împiedicat formarea unor reţele subterane mari. Deşi numeroase (peste 700) peşterile
din Valea Cernei sunt de mici dimensiuni : cea mai lungă, Peştera Şălitrari, măsoară : l 500 m. Cea
mai adâncă, 90 m adâncime. Acestea, ca şi toate peşterile din sectorul mijlociu al Cernei au fost
explorate sistematic în 1979-1980 de membrii Cercului speologic „Focul Viu” - Bucureşti. Un prim
traseu recomandat pentru cunoaşterea peisajului specific zonei este Roşeţu-Balta Cerbului-Valea
Ţesnei. Plecând de la piscina în aer liber de la Crucea Ghizelei, după câteva sute de metri, într-o
curbă a şoselei, zărim pe un fag gros marcajul turistic care ne va însoţi spre Balta Cerbului. Poteca
părăseşte repede ogaşul Roşeţ, pe care se află şi o frumoasă cascadă, şi urcă apoi în serpentine şi pe
curbă de nivel până în abruptul calcaros al Ineleţului, unde ajungem după cea 2 ore. De aici, urmând
poteca bornată cu vechi „momâi” grănicereşti, ajungem în poiana Balta Cerbului, o insulă de graniţe
între calcare, de la marginea căreia se deschid spre Cerna privelişti aeriene. Vechea potecă
grănicerească se strecoară printre doline, în pădure, ajungând în cursul superior al Văii Ţesna.
Pe Valea Ţesnei este unul dintre puţinele drumuri de legătură între Cerna şi Mehedinţi. El
străbate poieni înverzite, unde se află câteva „conace” mehedinţene. În calcarele suspendate deasupra
văii, se află câteva peşteri, dintre care una, neidentificată încă, ar fi fost, conform unor documente,
ascunzătoarea cetei conduse de Tudor Vladimirescu.
Mai jos, întâlnim o pitorească moară de apă şi, imediat după ea, un sector de canioane
sălbatice, greu de străbătut, cu marmite, cascade şi o mică peşteră. Ieşite din canion, apele Ţesnei mai
coboară câteva cascade mici şi apoi dispar prin fisurile calcarului. Se poate încheia traseul fie
coborând direct prin albie, peste câteva săritori, fie urmând liniştita potecă ce, înainte de a părăsi
calcarele, atinge un frumos punct de belvedere, un decor în care stâncile ţuguiate se îmbină armonios
cu eleganţa sobră a pinilor negri, imprimând locului o tentă japoneză. Valea Ţesnei poate fi un
obiectiv în sine şi pentru acest lucru este suficient să coborâm din maşină în punctul numit „km 14” în
dreptul ruinei unei foste cabane, din spatele căreia porneşte abrupt poteca amintită.
Un alt traseu de cunoaştere a reliefului carstic din cursul mijlociu al Cernei începe de aici,
din zona podului Ţesnei, câteva sute de metri mai departe de confluenţa Cernei cu V. Ţesnei, dar

vizează de data aceasta obiective care se află în malul drept al râului.
Dacă traversăm podul Ţesnei şi urmăm apoi poteca lată ce urcă în versant, ajungem după 10
minute la gospodăriile unor buni cunoscători ai acestor locuri - Vrăbete şi Cosma. De la casa lui
Cosma poteca coboară mai întâi în Valea Drăstănic, pe care o traversează şi după alte 20 minute
atinge Valea Prisacina. Atât Valea Drăstănic cât şi Valea Prisacina adăpostesc pereţi calcaroşi
grandioşi, de o mare spectaculozitate.
În zonă sunt peste 150 peşteri, dar din cauza sălbăticiei locurilor ele nu pot fi vizitate fără un
ghid cunoscător.
Cel mai frumos şi mai romantic traseu de vizitare este cel care porneşte din Valea Prisacina
vizând Peştera cu Două intrări şi Peştera Şălitrari.
Un relief exocarstic extrem de original, de fapt unic în felul său în carstul carpatic, îl
constituie Poienile de Sus ale Cernei, o înşiruire de depresiuni adânci, adesea cu fundul foarte neted
dar cu versanţi tăiaţi în calcare abrupte şi puternic lapiezate. Pentru a pătrunde în împărăţia secretă a
Poienilor, trebuie să urcăm pe Valea Arşasca până sub Vârful lui Stan. În ultimii ani un drum forestier
practicabil pentru autoturisme se desprinde din şoseaua de pe Valea Cernei, în dreptul km 26, urcând
pe Arşasca până aproape la l 000 m înălţime, pe interfluviul ce separă Cerna de Mehedinţi. Din acest
punct trebuie urmată linia interfluviului către sud, pe o potecă ce merge mai întâi pe marginea unei
defrişări, pentru ieşi, după l km, la marele lapiez de sub Vârful lui Stan. Traversăm acest relief alb şi
fragmentat şi ne afundăm din nou în pădurea de fag, pe o potecă lată, ca o alee, care după 30 minute
ne conduce în Poiana Bilitina, la l 200 m altitudine. Ne aflăm într-un miraculos stadion, de o perfectă
netezime. Pajiştea verde este punctată cu alb, şi, de la distanţă, nu ştii dacă sunt spinările oilor sau
coamele lapiezurilor dezvelite de sol.
Versanţii calcaroşi ai Beletinei nu sunt prea abrupţi. O excursie printre ei prilejuieşte
întâlnirea cu o mare varietate de forme modelate de ape pe suprafeţele de calcar, într-un decor domol,
bătrân, de o mare sălbăticie. Mergem parcă printre ruinele unor vechi cetăţi, încercând să
reconstituim din fragmente marile bătălii geologice ce s-au dat aici, de-a lungul mileniilor.
Din Poiana Beletina ne îndreptăm spre sud-vest, intrând în continuarea acesteia, în Poiana
Izvernelor. După cca 1/2 oră străbatem şi această depresiune şi coborâm adânc în Poiana Crovul
Mare, o dolină imensă, adâncă de peste 100 m, în baza căreia se află o stână, la umbra unor arbori
răzleţi. Din Poiana Crovul Mare există o variantă de revenire în Beletina, precum şi poteci ce conduc
spre Izverna, în Mehedinţi, sau spre Valea Cernei.
Dacă timpul ne permite, vom continua drumul pe direcţia sud-vest, intrând în Poienile
Porcului; alte două depresiuni adinci, cu versanţi simetrici şi foarte regulaţi. Urmează Crovul
Medvedului şi Ploştinioarele - ultimele poieni din acest şir, pentru parcurgerea cărora este bine să ne
rezervăm o lungă zi de vară. Din Ploştinioara vom merge tot spre sud-vest, printr-un hăţiş de tufe, fagi
tineri şi stâncării de calcar, până vom ieşi în Valea Ţesnei.
Atenţie! Deoarece din ultima poiană până în Ţesna zona este foarte sălbatică, este bine ca în
acest punct să mai avem la dispoziţie cel puţin 2 ore de lumină. Plecând de dimineaţă din interfluviul
de sub vârf, putem parcurge întregul traseu în 10-12 ore. Pentru a fi mai siguri că nu vom dormi în
pădure, putem face traseul în sens invers, urcând din cursul mijlociu al Văii Ţesna către nord-est până
în creastă.
Surprize asemănătoare ne rezervă Valea Cernei şi dacă parcurgem creasta calcaroasă
cuprinsă în versantul stâng între Râmnuţa Mare şi Râmnuţa Vânătă, cam în dreptul km 29-32. Accesul
în aceste redute de calcar ale Râmnuţelor se poate face fie pe Valea Râmnuţei Vinete, mai simplu, fie
urcând pe poteca ce traversează Cheile Râmnuţei Mari, în punctul La Cârlige.
Chiar la ieşirea din Cerna-Sat, putem vedea o altă podoabă a carstului Cernei : Cheile
Corcoaia, aflate la numai 100 m de şosea. Un tub de presiune Zung de 300 m, săpat în baza unui
defileu înalt de peste 100 m. Un monument al naturii, în prezent amenajat cu balustradă.
* PEŞTERA NR. 10 DIN VALEA CERNEI
(Fig. 73)
Sinonimii : Peştera Mare din Ciuceava Chicerii.
Localizare şi căi de acces. Peştera se află în Ciuceava Chicerii, la jumătatea distanţei dintre
Ogaşul Sec şi Ogaşul Chicerii, nu departe de Izvorul Cernei.
În această zonă, până nu de mult una dintre cele mai sălbatice şi mai greu accesibile, ajung în
acest moment două drumuri forestiere practicabile în perioadele de timp frumos şi de către autoturisme.
Primul dintre acestea este continuarea în amonte de barajul de la Valea lui lovan a şoselei asfaltate de
pe Valea Cernei. El parcurge un traseu pitoresc de 20 km, strecurându-se cu mari ocoluri între oglinda
lacului de acumulare şi Munţii Godeanu. Acest drum care în prezent trece de Izvorul Cernei, ajungând
până la confluenţa Cernişoarei cu Măneasa, va face probabil într-un viitor apropiat legătura cu bazinele

învecinate ale Râului Mare şi Jiului de Vest.
Celălalt drum vine dinspre Oltenia, după ce trece prin frumoasa comună Cloşani şi pe lângă
Lacul de acumulare de la Valea Mare, pe Motru. Peştera din Ciuceava Chicerii se află la o altitudine
absolută de 860 m şi la 180 m diferenţă de nivel faţă de Valea Cernişoarei. Deşi de dimensiuni relativ
mari (3X5 m), intrarea peşterii, din cauza orientării spre nord, nu este uşor reperabilă.
Date istorice. Peştera a fost explorată şi cartată în cadrul unei campanii sistematice de
explorare realizată de Institutul de speologie în 1961. Planul a fost realizat de Ştefania Avram, D.
Dancău, E. Şerban şi I. Tabacaru.
Descriere. Peştera este formată dintr-o galerie principală unică, cu mici diverticule, în
lungime de 90 m. Podeaua este orizontală, prezentând o zonă mai coborâtă în partea din mijloc.
După intrare se pătrunde într-un prim sector, mai uscat, cu blocuri de prăbuşire, lipsit de concreţiuni.
După câţiva metri argila care acoperă podeaua lasă loc unei cruste calcitice, formată pe seama
infiltraţiilor ce se produc din tavan, mai ales în dreptul peretelui nordic.
În ultima parte a peşterii apar speleoteme reprezentate prin gururi, stalagmite, coloane şi
curgeri parietale foarte albe. Cele mai multe formaţiuni stalagmitice sunt grupate într-o ramificaţie
puternic ascendentă, orientată spre nord-vest. Puţinii vizitatori de până acum ai acestei cavităţi au
păstrat intacte formaţiunile, fragmentele de concreţiuni sparte din capăt datorându-se unor prăbuşiri
naturale.
Peştera este fosilă, în perioadele ploioase în zona terminală se produc infiltraţii bogate, care
transformă gururile, uscate de obicei, în ochiuri de apă cristalină.
Pe seama resturilor organice şi a guanoului de liliac, în peşteră vieţuiesc mai multe specii de
coleoptere troglobionte.
Golul s-a format pe una dintre numeroasele fracturi transversale ce fragmentează meterezele
Ciucevelor, de-a lungul Cernei, fractură care a preluat cândva un drenaj local.
Condiţii de vizitare. Se poate vizita oricând şi cu orice echipament, necesitând doar sursă de
lumină.
Bibliografie. Şt. Avram, D. Dancău şi E. Şerban (1964) ; D. Dancău, I. Juvara şi E. Şerban
(1968) ; M. Bleahu şi col. (1976).
* PEŞTERA MARE DIN OGAŞUL ADÂNC
(Fig. 74)
Localizare şi căi de acces. Între V. Arşasca şi Cerna-Sat, banda de calcar din versantul stâng
al Cernei, deşi continuă, are lăţime foarte mică, uneori sub 100 m. Ea se înalţă însă ca un adevărat zid
de cetate şi nu poate fi trecută decât prin văile transversale care, în zona de calcare, au pasaje de chei
abrupte, săritori, marmite şi peşteri.
Una dintre aceste văi este Ogaşiul Adânc, care e situat chiar în dreptul confluenţei Văii Cerna cu Valea
Craiovei, cca l km înainte de Cerna-Sat. Accesul auto este asigurat de şoseaua asfaltată de pe V. Cerna.
Traversând podul care se află în acest punct se străbate lunca netedă a Cernei şi apoi, pe o potecă abia
vizibilă, se urcă prin firul ogaşului o diferenţă de nivel de cca 150 m.
Intrarea, sub forma unei diaclaze rectilinii, are dimensiunile 2,5X1 m, practicată în versantul
stâng, chiar la nivelul talvegului, sub un mic abrupt.
Date istorice. Peştera Mare din Ogaşul Adânc a fost descoperită şi explorată în anul 1980 de
C. Lascu, G. Ponta şi L Povară. Explorarea completă şi cartarea au fost realizate în iarna aceluiaşi an de
membrii Cercului Speologic ,,Focul Viu” - B.T.T. Bucureşti.
Descriere. Peştera, cu o lungime de 650 m şi o denivelare de 90 m, este una dintre cele mai
lungi şi mai adânci din V. Cernei.
Deschiderea peşterii conduce într-un coridor scurt care este o falsă continuare, în realitate,
chiar în intrare, o deschidere de 0,5X1 m în podea, mascată uneori de frunze, conduce într-un puţ de 6
m în care se coboară cu precauţie, deoarece, deşi există prize, pereţii sunt lustruiţi de apă.
Infiltraţiile care se scurg în perioadele ploioase prin acest orificiu au modelat în calcarele
jurasice frumoase lapiezuri. La baza puţului constatăm că am pătruns într-un sistem de galerii-diaclaze,
înguste şi înalte. Coborând cu atenţie diaclaza ce se deschide la stânga, atingem după un parcurs de 50
m pârâul subteran al cărui susur se aude încă de sus.
Pe această porţiune galeria prezintă numeroase semne ale acţiunii de eroziune şi coroziune ale
apei asupra calcarului : pilieri, septe, niveluri de eroziune, nişe de dizolvare. Pe podea se află pietriş şi
nisip, iar concreţiunile lipsesc.
Înainte de a atinge galeria activă, avem posibilitatea de a vizita în întregime porţiunea fosilă a
peşterii, formată din mai multe coridoare, care nu conţin însă elemente spectaculoase.
În continuare vom coborî conduşi de micul pârâu subteran până la sifonul terminal, pe o
galerie sălbatică, tăiată într-un calcar negru, intens corodat, cu câteva zone de îngustare. Apa ce se

pierde în sifon străbate la suprafaţă după câteva sute de metri într-un izvor la marginea luncii.
Revenind la punctul de plecare de pe galeria activă, urcăm de data aceasta pe pârâu, depăşim o
strâmtoare şi apoi, pe o pantă de pietriş instabil, ajungem la baza unei cascade înaltă de peste 10 m,
locul cel mai frumos al peşterii şi obstacolul cel mai greu de depăşit. Cei ce se încumetă totuşi să urce
direct prin stropii cascadei (fapt realizabil numai de către persoane foarte antrenate şi în perioade
secetoase), vor întâlni mai sus o zonă largă, cu numeroase blocuri printre care, cu preţul unor serioase
eforturi şi al câtorva nasturi, se poate ieşi din nou la lumină direct prin ponorul în care se pierde pârâul
Ogaşului Adînc.
Peştera Mare din Ogaşul Adânc reprezintă o străpungere hidrogeologieă a bandei de calcare
din versantul stâng al Cernei, situaţie care se repetă des în această zonă, dar numai aici poate fi
cunoscută nemijlocit, prin parcurgerea directă a unei bune părţi din traseu. Deoarece este o cavitate
tânără în plină evoluţie, ea se carcterizează prin galerii puţin modelate de apă, care coboară pante mari
şi este aproape complet lipsită de concreţiuni. În schimb, oferă un exemplu foarte instructiv de realizare
a unei captări carstice în această regiune.
Condiţii de vizitare. Este recomandabilă vizitarea în perioade mai secetoase şi nu înaintea
unor posibile averse. Echipamentul necesar constă din echipament speologic uzual (cască, salopetă,
cizme), surse sigure de lumină pentru 2 ore cel puţin, o scăriţă de 6 m şi cordelină de asigurare. Este, de
asemenea, utilă marcarea punctului de coborâre în galeria activă şi, eventual, echiparea acestui punct cu
o bucată de coardă sau cu o scăriţă.
Bibliografie. Inedită.
* PEŞTERA NR. 14 DIN VALEA CERNEI
(Fig. 75)
Sinonimii. Peştera din Ciuceava Neagră, Peştera de la Frecuş din Cuceava Neagră.
Localizare şi căi de acces. Accesul auto este asigurat de drumul forestier care urcă de la
Izvorul Cernei până la V. Măneasa, menţionat la descrierea Peşterii nr. 10.
Mergând spre izvoarele Cernişoarei. după ce trecem pe rând pe lângă Ciuceava Chicerh,
Ciuceava Cracu Frasinului şi Ciuceava Prihodului Mare, intrăm în frumoasele chei ale Cernişoarei. La
cca 150 m aval de confluenţa Cernişoarei cu Valea Gârdornami, pe partea stângă a văii se află un izvor
carstic. De aici, ocolind zona de abrupt, se urcă în versantul Ciucevei Negre până în punctul numit „La
Frecuş”, unde, la o altitudine de 895 m şi la 155 m faţă de Valea Cernişoarei, se găseşte deschiderea
peşterii, orientată spre sud.
Date istorice. Peştera a fost explorată şi cartată în 1961 de Ştefania Avram, Dan Dancău şi
Eugen Şerban. Descrierea sa a fost publicată în 1964.
Descriere. Ca majoritatea peşterilor din Valea Cernei, Peştera nr. 14 este fosilă, relativ uscată,
suborizontală, monoetajată şi cu morfologie simplă. După intrarea cu dimensiunea de 2,5x2,5 m,
mascată de bolovani mari, urmează o galerie în panta uşor descendentă, rectilinie, în lungime de 75 m
prezentând şase ramificaţii laterale şi două zone mai largi. Prima dintre acestea se află chiar la început,
unde sunt blocuri, lemne şi alte resturi vegetale şi găzduiesc o bogată faună de insecte. Sub unul din.
acestea s-au găsit scorpioni, lucru mai puţin obişnuit pentru asemenea altitudine.
Urmează un mic prag, dincolo de care apar primele concreţiuni reprezentate prin coloane şi curgeri
parietale.
În porţiunea mediană galeria se lărgeşte, în mijlocul ei se află blocuri mari prăbuşite şi mai
multe concreţiuni, aproape toate tapisate cu coralite. În ultima porţiune galeria se îngustează din nou. În
acest sector infiltraţiile mai abundente alimentează câteva gururi. Tot pe seama lor s-a format o crustă
calcitică groasă, ce căptuşeşte pe alocuri podeaua şi pereţii, precum şi un frumos grup de coloane
aliniate în lungul fracturii din tavan, care a favorizat formarea cavităţii.
Ca şi Peştera nr. 10, Peştera din Ciuceava Neagră nu reprezintă decât un drenaj local al
infiltraţiilor, ce pătrunzând prin banda de calcar, s-au concentrat pe colectorul unei mici falii
transversale, într-o perioadă în care terasa Cernişoarei se afla la acest nivel.
Condiţii de vizitare. Peştera nu pune nici un fel de probleme, putând fi vizitată în orice
anotimp, cu orice echipament.
Bibliografie. Şt. Avram, D. Dancău şi E. Şerban (1964) ; D. Dancău, I. Juvara şi E. Şerban
(1968) ; M. Bleahu şi col. (1976).
IZVORUL CERNEI
În atenţia turistului care doreşte să cunoască farmecul peşterilor şi carstului din Valea
Cernei trebuie să stea, nu pe ultimul loc, Izvorul Cernei, cel mai puternic izvor din România.
Sub abruptul Ciucevii Chicerii, de sub o îngrămădire de blocuri căptuşite cu muşchi, ţâşneşte

nestăvilit un şuvoi limpede şi rece. Debitul izvorului variază între l 500 şi 10 000 l/s, în funcţie de
anotimp, iar temperatura este constantă tot anul şi anume 6,8°C.
Pentru a lămuri provenienţa acestei cantităţi apreciabile de apă, mai mulţi hidrologi şi
geologi au făcut investigaţii pe o arie largă. Abia în ultimii ani, I. Povară şi Al. Bulgăr au stabilit prin
experienţe de netăgăduit, făcute prin colorări cu fluoresceină, că Izvorul Cernei îşi adună apele
tocmai din bazinul Jiului de Vest, de la Câmpuşel. Folosind structura geologică favorabilă, ele
parcurg aproape 12 km în 9 zile.
Cercetările făcute în vara anului 1982 de hidrogeologii întreprinderii de Prospecţiuni –
Bucureşti pe izotopi radioactivi au stabilit în plus faptul că la această circulaţie participă şi pierderile
de apă din Valea Scorotei şi zona înaltă a Retezatului calcaros, ceea ce lungeşte traseul la aproape 14
km şi timpul de parcurgere la 12 zile. Este vorba de cea mai lungă şi mai adâncă străpungere
hidrogeologică demonstrată experimental în ţara noastră. Din păcate, toate încercările de pătrundere
în această prodigioasă reţea subterană au rămas fără succes. Unda înspumată şi rece a izvorului duce
cu ea secretul marilor galerii pe care le străbate.
BAZINUL JIULUI DE VEST
(Fig. 76)
* PEŞTERA ZEICULUI
(Fig. 77)
Localizare şi căi de acces. Până la confluenţa Scocului Mare cu Valea Scorotei condiţiile de
acces şi de cazare sunt cele menţionate şi la Peştera cu Corali. La confluenţă se întâlneşte un punct de
popas unde se poate campa. Tot aici este ultimul loc unde se mai poate face şi aprovizionarea cu apă de
băut şi pentru lămpile cu carbid.
De la confluenţă mergem pe o potecă lată, pe firul Văii Scorotei, care se strecoară printre
versanţii abrupţi şi împăduriţi. După cca 15 minute de mers (500 m), trecem printr-un scurt pasaj de
canioane. Urmează apoi o lărgire în versantul stâng, mai precis un cot spre stânga (pe dreapta cum
urcăm) în care porneşte atacând destul de pieptiş o potecă abia vizibilă în primii metri, dar care după
20-30 m devine foarte clară. Urcăm în serpentine drept în sus circa 80 m, apoi poteca porneşte pe curba
de nivel, spre nord, traversând pe deasupra unor prispe de calcar. Din acest loc abia, intrarea peşterii
devine vizibilă. Durata normală a parcursului de la firul Scorotei până la peşteră 40 min.
Date istorice. Peştera Zeicului era cunoscută în prima ei porţiune, de localnici, ca loc de
adăpost pentru turme. Se spune că ea a slujit şi ca ascunzătoare pentru haiducii lui Zeicu, fapt întărit
prin descoperirea în peşteră de către brigadierul silvic din Câmpu lui Neag a unor flinte ruginite.
O echipă a Cercului speologic ,,Focul Viu”, escaladând un horn, descoperă o sală superioară
continuată cu un puţ adânc. Tot atunci se realizează de către I. Povară planul cavităţii, modificat
ulterior în 1980, în prima parte a peşterii a fost realizat un scurt film documentar.
Descriere. Peştera Zeicului este o cavitate mixtă, căci dezvoltarea sa pe orizontală este
sensibil apropiată de cea pe verticală. Acest lucru ridică interesante probleme privind geneza sa.
Totodată, ea triază pe turiştii obişnuiţi, de cei dotaţi cu echipament şi tehnică necesare coborârii şi
urcării verticalelor.
Din portalul cu dimensiunea 6x8 m se coboară o pantă de grohotiş într-o sală spaţioasă, cu
podeaua acoperită cu argilă şi bolovani şi tavanul sfredelit de hornuri scurte şi clopote de coroziune. Se
mai poate vedea în sală trunchiul gros, cioplit cândva ca scoc pentru adunarea apei, acum complet
putrezit.
În capătul acestei săli, lungi de 50 m, nu mai bate lumina zilei. Aprinzându-ne lămpile, zărim
în tavan deschiderea promiţătoare a unui horn, a cărui escaladare, deşi de numai 10 m, presupune multă
înde-mânare, căci din cauza mondmilchului prizele sunt foarte alunecoase. (Atenţie ! Loc periculos).
Escaladarea se poate face mai uşor pe partea stângă.
Odată ieşiţi din horn, ajungem într-o sală foarte înaltă (15 m), cu podeaua acoperită de
bolovani şi curgeri stalagmitice şi pereţii împodobiţi cu uriaşe cascade împietrite de mondmilch de
culoarea smân-tânii. În capătul nordic al sălii, o firidă aflată în partea stângă adăposteşte câteva
formaţiuni frumoase. Pe podeaua de calcit sunt cimentate resturi ale urşilor de cavernă (de aici a fost
recoltat un exemplar uriaş de craniu de Ursus spelaeus), a căror prezenţă în această sală ne face să ne
gândim la rapiditatea proceselor speogenetice care au modificat atât de radical cavitatea de la dispariţia
urşilor, în urmă cu 10 milenii, până în timpurile de azi.
În capătul sălii se află deschiderea de 2X3 m a unui puţ adânc de 40 m (Atenţie ! Loc
periculos). Pentru coborâre putem ancora coarda de un pilier gros ce se află la 3 m distanţă. La
desfăşurarea ei în puţ vom avea grijă să nu declanşăm desprinderi ale crustei de calcit din pâlnia
puţului.

După o coborâre de 12 m vom întâlni o mică proeminenţă a peretelui pe care merită să ne
oprim pentru a privi în jur : ne aflăm în bolta unei săli largi de 20X15 m. Sub noi se află un hău de
aproape 40 m. Privind în dreapta, vedem platforme de calcar, îmbrăcate în concreţiuni ; în partea
stângă, de tavan atârnă un grup de stalactite elegante, de formă perfect conică, împodobite cu coratite şi
cristalictite. Cea mai lungă are probabil peste 5 m şi se numără printre cele mai mari stalactite din ţara
noastră. Din acest punct, cu un obiectiv grandangular ea poate fi fotografiată.
Ne continuăm coborârea, părăsind contactul cu peretele După încă 25 m aterizăm pe vârful
unui uriaş dom stalagmitic, înalt de 8 m, de pe care putem coborî uşor, fără a mai folosi coarda. Fundul
sălii este orizontal şi acoperit cu argilă. Câteva frumoase formaţiuni - stalactite, cristatite şi gururi - ne
reţin atenţia. Totuşi, ceea ce merită cel mai mult admirat şi dacă puterea bliţului o permite, şi
fotografiat, este verticala de coborâre şi tavanul sălii pe care zărim stalactite şi formaţiuni discoidale
uriaşe.
Peştera Zeicului s-a format prin conexiunea unui gol vertical, în genul avenelor, care sunt
frecvente în aceasta zonă, cu o peşteră de versant, asemănătoare Peşterii cu Corali sau Dâlma cu Brazi,
într-o primă fază ,au existat, independent, o galerie sub-orizontală corespunzătoare sălii de la intrare şi
două cavităţi cu dezvoltare verticală - un horn şi un puţ - spre capătul acesteia. Prin prăbuşire s-a născut
apoi sala superioară şi s-a deschis accesul spre sala inferioară.
Condiţii de vizitare. Pentru vizitarea întregii peşteri sunt necesare : o coardă de 60 m, o alta
de 20 m, blocatoare şi coborâtoare, 2-3 pitoane eventual 50 m scară speologică; căşti cu lămpi frontale
rezervă de carbid, îmbrăcăminte călduroasă Vizitarea pentru un grup de 4 persoane antrenate poate
dura între 4 şi 8 ore.
** PEŞTERA DÂLMA CU BRAZI
(Fig. 78)
Localizare şi căi de acces. Peştera Dâlma cu Brazi se află în versantul stâng al Scocului Mare
în bazinul superior al Jiului de Vest, la o atitudine de cca 150 m faţă de talveg şi l 200 m altitudine
absolută, în dreptul confluenţei Scocului Mare cu Pîrâul Jidanului. Din dreptul acestei confluenţe o
potecă abia vizibilă ucă pieptiş mai întîi, apoi în serpentine strânse, la început prin pădurea deasă, apoi
prin desişul de arbuşti amestecaţi cu arbori izolaţi. Intrarea peşterii, deşi relativ mare 3x2 m), este bine
mascată şi se găseşte greu. Indicaţiile privind transportul auto în zonă şi cazarea sunt cele valabile şi
pentru Peştera cu Corali.
Date istorice, între cele peste 300 de peşteri cartografiate acum în zonă, Dâlma cu Brazi a fost
printre puţinele cunoscute şi menţionate în lucrări mai vechi.
În 1929 P. A. Chappuis şi A. Winkler au colectat faună subterană şi au făcut o primă schiţă a
peşterii. Cercetările de biospeologie au fost continuate de speologii din Bucureşti în 1957. În 1971, C.
Goran realizează planul complet al cavităţii.
Descriere. Este o peşteră uscată, orizontală, formată dintr-o galerie principală şi o ramificaţie,
totalizând 226 m lungime.
Galeria principală este largă de 3-5 m şi înaltă de 3 până la peste 10 m. Ea se îndreaptă spre
nord, până la o sală a cărei podea este acoperită în perioadele umede de un lac ce poate avea l m
adâncime. Deşi aceasta poate fi neplăcut pentru vizitator, lacul conferă locului un farmec deosebit, în
sală se află câteva speleoteme, între care un frumos stalagmit, înalt de 2 m, care se reflectă în oglinda
lacului. Turiştii-fotografi pot realiza aici imagini mai puţin obişnuite. Sala de la Bazinul Mare mai
continuă 20 m spre nord şi se închide într-o fisură impenetrabilă, la Fundătura cu Argila.
Din sală porneşte spre sud-vest o galerie ascendentă, concreţionată, care în punctul La
Strâmtoare, obligă la o adevărată gimnastică speologică pentru a trece către porţiunea terminală.
Stalactitele şi stalagmitele, ca şi crustele calcitice bogate oferă subiecte fotografice agreabile, dar
condiţiile de staţie sunt mai vitrege.
Prezenţa în acest loc a osemintelor de Ursus spelaeus dovedeşte că morfologia galeriei s-a
schimbat mult în ultimele mii de ani, de când marele carnivor a călcat pentru ultima dată aici.
Dispoziţia în plan a galeriilor ne îndreptăţeşte să presupunem că Sala Bazinului Mare a reprezentat
punctul de confluenţă a două ape: prima, venind pe La Strâmtoare, prin galeria laterală, dinspre versant,
cealaltă reprezentând un izvor din profunzimea masivului. Cele două ape mergeau apoi spre sud, ieşind
prin actualul portal.
Condiţii de vizitare. Principala dificultate în vizitarea acestei peşteri o constituie găsirea
intrării, în rest, exceptând porţiunea îngustă La Strâmtoare, ea poate fi parcursă comod, în perioadele
umede sunt necesare cizme lungi pentru traversarea Bazinului Mare. Durata normală a vizitei este de 2
ore. Se recomandă surse duble de lumină.
Bibliografie. P. A. Chappuis şi Winkler (1951) ; M. Bleahu şi col. (1976).

** PEŞTERA CU CORALI
(Fig 79)
Localizare şi căi de acces. Peştera cu Corali e situată pe Valea Jiului de Vest, în versantul
drept al Scocului Mare, chiar în dreptul confluenţei acestuia cu V. Scorotei, la o altitudine relativă de
100 m şi o altitudine absolută de l 080 m.
Intrarea peşterii este mascată de arbuştii ce acoperă versantul culmii Cioaca. Accesul auto este
asigurat de drumul forestier ce urcă din comuna Câmpu lui Neag, până dincolo de cabana Câmpuşel,
având o lungime de 17 km (Până la Peştera cu Corali cca 12 km).
Cel mai apropiat loc de cazare îl constituie Cabana de vânătoare Câmpuşel (12 locuri) ; Poiana
Mielului şi poieniţele de pe malul Scocului Mare oferă excelente posibilităţi pentru camping.
Date istorice. Peştera cu Corali a fost descoperită de Cercul speologic „Focul Viu” în 1969. În
1971 ea a fost închisă cu o poartă metalică şi cu acelaşi prilej s-a realizat şi planul peşterii de către C.
Goran.
Cu toate măsurile de protecţie luate, peştera a fost victima unor acte de vandalism, pierzând
câteva dintre podoabele sale de preţ. În peşteră s-au realizat două filme documentare (1971 şi 1980),
precum şi cercetări de biospeologie.
Descriere. După intrarea înaltă de 3 m, urmează un pasaj uşor accidentat, cu bolovani mari. În
tavan putem admira formaţiuni masive de mondmilch, albe ca laptele, în formă ovoidală („oul lui
Columb”). Aceste formaţiuni, doar parţial solidificate, sunt în legătură cu temperaturile negative din
perioadele reci ale anului şi apar frecvent în zona de intrare a peşterilor din Retezat. După 50 m,
înaintarea este oprită de o săritoare de 4 m, pe care o putem coborî fie direct, folosind prizele
alunecoase (Atenţie !), fie strecurându-ne pe dreapta, printre doi bolovani mari. Ajunşi la baza săritorii,
constatăm că peisajul este radical modificat: podeaua, pereţii şi tavanul sunt căptuşiţi cu o puzderie de
muguri de piatră, maro, roşii şi mai rar albi.
Acestea sunt coralitele, forme de depunere mai puţin obişnuită a carbonatului de calciu din
peşteri şi în geneza cărora factorii microclimatici joacă un rol determinant, în acest caz, prezenţa
săritorii de 4 m a fost cea care a determinat stabilitatea curenţilor de aer în acest „fund de sac”.
Porţiunea bogată în coralite nu are mai mult de 30 m lungime, dar numeroasele stalactite şi
stalagmite perlate, crustele şi draperiile cu coralite justifică efortul de a fi venit până aici.
Amatorii de fotografii trebuie să fie înarmaţi cu accesoriile necesare fotografierii de aproape,
pentru a putea fixa pe peliculă formele capricioase, neobişnuite, ale acestui microunivers mineral.
Peştera, acum fosilă, este formată de un vechi drenaj de versant, care a lărgit prin dizolvare o
litoclază locală. Este o galerie unică, lungă de 83 m, fără ramificaţii.
Condiţii de vizitare. Vizitarea normală durează l oră. Sunt necesare surse duble de lumină,
salopetă, cască de protecţie. Nu se recomandă vizitarea în grupuri mai mari de 4 persoane.
Bibliografie. C. Lascu (1971), M. Bleahu şi col. (1976).
** PEŞTERA TOPLIŢA
(Fig. 80)
Sinonimii : Peştera din Piatra Topliţei, Peştera din Dealul Păroasa, Peştera de Aur.
Localizare şi căi de acces. Peştera Topliţa se găseşte la 2,5 km nord-est de comuna Câmpu
lui Neag, în locul numit Izvorul Topliţei. Se ajunge la peşteră pe poteca ce merge din sat spre captarea
de apă din Piatra Topliţei, potecă ce întâlneşte pârâul Păroasa şi apoi atinge Valea Topliţei. Cel mai
apropiat punct de cazare este cabana Câmpu lui Neag. La numai 7 km, se află, pe afluentul dreapta a
Jiului de Vest, frumosul motel B.T.T. Valea de Peşti.
Date istorice. Peştera Topliţa a fost descoperită în 1966 de pădurarul Pantelimon Todea din
Câmpu lui Neag şi L Golgoţiu, ziarist din Bucureşti.
În acelaşi an peştera a fost cercetată de o echipă de speologi bucureşteni, condusă de T. Orghidan care
a făcut prima descriere a peşterii şi cercetări de biospeologie. Ulterior, peştera a fost declarată
rezervaţie, dar, în ciuda acestui fapt, a fost vizitată de turişti neînsoţiţi, care au adus peşterii unele
deteriorări.
În 1976, Cercul de speologie ,,Focul Viu” realizează planul integral al peşterii, descoperind
noi galerii. Lungimea actuală a cavităţii este de 2 150 m.
Descriere. Peştera Topliţa se prezintă ca o galerie sinuoasă, cu orientare generală est-vest.
Intrarea, de mici dimensiuni (1x0,6 m), este orientată spre est. Ea conduce într-o galerie
descendentă cu pantă pronunţată (45-50°), care, după cca 12 m, ne introduce într-o sală de 7X6 m, apoi
într-o primă porţiune frumos concreţionată, cu stalactite, stalagmite, curgeri parietale.
În continuare, galeria principală interceptează în mai multe puncte pârâul subteran ce curge 4
m mai jos şi care este penetrabil pe câteva porţiuni scurte. Din loc în loc întâlnim acumulări de argilă în
adân-citurile cărora s-au format gururi. Porţiuni bogat conoreţionate, în afară de cea aflată la început, se

găsesc după 250-300 m şi apoi cam la 400 m de la intrare.
Galeria are secţiune ogivală pe aproape toată lungimea şi uneori prezintă urme de curgere sub
presiune. Cele mai multe formaţiuni stalagmitice sunt de tip clasic, stalactite conice obişnuite,
stalagmite, gururi şi multe curgeri parietale, în peşteră se află, într-o galerie superioară, unul dintre cele
mai mari gururi din ţară, cu diametrul de peste 5 m. Multe speleoteme au culoare roşie sângerie.
În partea terminală a peşterii podeaua este nisipoasă, cu resturi vegetale mari. O prăbuşire de
blocuri împiedică continuarea galeriei, deşi insurgenţa pârâului subteran se află câteva sute de metri
mai departe.
Condiţii de vizitare. Deoarece pârâul Topliţei este captat pentru alimentarea cu apă a
localităţii Câmpu lui Neag, cavitatea este închisă cu un grilaj metalic şi vizitarea se poate face prin
obţinerea unei aprobări oficiale.
Vizitarea durează trei ore, iar echipamentul necesar sunt cizmele de cauciuc, salopeta, casca,
surse de lumină duble.
Subiectele variate, cum sînt speleotemele colorate şi secţiunile galeriei, pot conduce la
fotografii frumoase.
Bibliografie. T. Orghidan (1966), N. Golpoţiu (1967).
CARSTUL MUNŢILOR PIULE-IORGOVANU
Grupa de munţi delimitaţi între Valea Butei, Valea Jiului de Vest-Valea Lăpuşnicului şi
Munţii Godeanu, se mai numesc Munţii Piule-Iorgovanu sau Retezatul Mic. Ultima denumire nu numai
că le diminuează puţin importanţa, dar este improprie pentru că Retezatul Mic nu este un „mic”
Retezat. Spre deosebire de fratele său de la nord, cu vârfuri tăiate în graniţe, cu puzderia sa de lacuri
glaciare şi pâraie limpezi, Retezatul Mic, format aproape numai din calcare, se distinge prin
dezvoltarea carstu-mlui alpin, aici fiind cea mai largă arie de răspândire a acestui tip în ţara noastră.
El are un relief propriu, original, spectaculos, aproape deloc cunoscut. Calcarele jurasice şi cretacice
formează o stivă groasă de aproape 1 500 m, în zona Muntelui Albele. Calcarele au fost puternic
fisurate. Acest fapt, ca şi absenţa unui covor vegetal gros, face ca apele să se infiltreze în profunzime,
unde se adună şuviţă cu şuviţa, pârâu cu pârâu, formând un puternic râu subteran, care după o
călătorie de aproape 14 km în linie dreaptă, ce durează 12 zile, pe calea unor galerii necunoscute,
izbucneşte tocmai la Izvorul Cernei. Este cea mai lungă şi mai adâncă străpungere hidro-geologică
dovedită prin marcări şi un caz interesant, în care bazinul morfohidrografic nu coincide cu cel
hidrogeologic.
Într-o excursie de numai o zi, putem vedea câteva dintre cele mai remarcabile fenomene
carstice ale acestor locuri. Pornind dimineaţa devreme de la cabana Câmpuşel, mergem 2,5 km până
la capătul drumului forestier, iar de aici, pe Ogaşul Scocului, pe lângă Stâna din Soarbele. Ne aflăm
într-un vast amfiteatru de origine glaciară, dar fundat parţial pe calcare, aşa cum o dovedesc cele
câteva largi doline pe lângă care trecem. Într-unul din acestea se află un mic lac.
Explicaţia acestei asocieri, de relief glaciar cu relief carstic, a dat-o încă la începutul
secolului marele savant francez Emmanuel de Martonne, care a studiat aceste locuri: morena
glaciară, transportată de gheţar din masivul cristalin al Sturului, mulează golurile carstice din
calcarul ascuns dedesubt.
Ieşind din şaua de sub vârful Stănuleţi, găsim un mic izvor, unde este bine să facem „plinul”,
căci de acum încolo vom merge multe ore pe creste aride de calcar. La cca 80 m sub vârful Stănuletele
Mare, către Valea Piatra Soarelui, la o altitudine de cca l 980 m, se află deschiderea largă a unui
aven : este Avenul cu zăpadă din Stănuleţi, adânc de 45 m, în care, dacă avem o coardă la noi, putem
face o coborâre în rimaia de zăpadă şi gheaţă. Din Stănuleţi ne îndreptăm spre est. Traversăm o
platformă netedă, unde se mai deschid gurile a două mici avene şi apoi urcăm spre Piatra
Iorgovanului, legendar monolit calcaros, el însuşi rezultat al unor procese de modelare carstică în
condiţii de mare altitudine. De pe vârful „Piatra Iorgovanului (l 997 m), facem mai întâi un ocol spre
sud, pentru a admira cele mai lungi şi mai frumoase lapiezuri verticale din România, care se dezvoltă
pe o lungă faţă, la cca 300 m spre sud de vârf. De pe o uriaşă lespede calcaroasă suspendată ca o
consolă, putem fotografia priveliştea.
Ne îndreptăm apoi spre Muntele Albele trecând pe deasupra amfiteatrului uriaş al
Găuroanelor, unul dintre puţinele circuri glaciare modelate în calcare în Carpaţi. Poteca ocoleşte
vârful pe curba de nivel, printr-un coridor tăiat în jepi. Dacă pe primii 20 metri ai acestui coridor ne
abatem spre sud cam 100 m, vom întâlni deschiderea poligonală de 25 X 20 m a Avenului cu Gheaţă
din Albele. Acest aven, adânc de 83 m adăposteşte cel mai gros strat de gheaţă şi firn din peşterile
noastre : 60 m. El nu poate fi coborât decât spre sfârşitul unor veri ploioase, când apele de ploaie ce
se scurg în aven deschid o trecere destul de largă prin dopul de gheaţă pentru a permite accesul în

sala inferioară a avenului. Această sală adăposteşte un adevărat derdeluş de gheaţă şi zăpadă, înalt
de aproape 35 m, pe care speologii ar putea coborî şi cu schiurile.
Din Albele coborâm pe o potecă în serpentine dese, ce trece pe lângă pâlnia largă a unui
aven adânc de 20 m. Pretutindeni în jur calcarele sunt puternic fisurate. Ajungem într-un loc larg, cu
un lac perfect rotund : este Tăul de pe Hotar, unde vin seara să se adape turmele. De aici vom coborî
în căldarea glaciară, de unde izvorăşte Scorota cu Apă. Sub noi zărim stâna din Scorota, minusculă,
între pereţii verticali de calcar. Cam 300 m mai jos de stână dispar apele pârâului Scorotei într-un
ponor, pentru a reapare, după cum am mai spus, la Izvorul Cernei. Din căldarea Scorotei urcăm în
Vârful Piule (2 080 m), de unde ni se deschide o largă panoramă asupra Văii Mielului. Putem zări de
departe locul unde se află Avenul cu Gheaţă, din Piule, adânc de 55 m şi Avenul din Stâna Tomii, cu
un puţ perfect vertical de 114 m. Nu vom coborî însă acum, ci mai întâi vom continua poteca de
creastă către Muntele Piesa (l 840 m). La tot pasul întâlnim o mare varietate de microforme
exocarstice - lapiezuri, mici doline şi avene, coridoare structurale. De pe culmea Piesei zărim spre
dreapta piramida triunghiulară a Pietrei Albe, ale cărei lapiezuri se iau la întrecere cu cele din Piatra
Iorgovanului. Mai jos, zărim, în pădurea deasă de brazi din Valea Urzicarului - afluent stânga al Văii
Mielului - silueta unui frumos pod natural, ce se înscrie la loc de cinste printre fenomenele similare
din România (Podul de la Grohot, Podul Natural de la Ponoarele). Acesta este, de fapt, rezultatul
prăbuşirii peretelui lateral al unui aven adânc de 25 m. Privind spre stânga avem priveliştea
ameţitoare a prăpăstiilor ce coboară spre Buta.
După un coborâş obositor putem ajunge în Valea Butei, pentru a-i admira frumoasele chei, o
ultimă bijuterie carstică pe care ne-a dăruit-o Retezatul calcaros.
MUNŢII RETEZAT
* PEŞTERA DE LA GURA CETĂŢII
(Fig. 81)
Sinonimii. Peştera de la Paroşpeştere.
Localizare şi căi de acces. Peştera, reprezentând cursul subteran al Pârâului Ponorici, este
situată la poalele versantului nordic al Masivului Retezat, pe malul drept al pârâului Mâţeşti, la est de
satul Peştera, cea mai din amonte aşezare de pe valea acestui pârâu.
Săpată în lungul unei fâşii de calcare care porneşte de lângă biserica satului, peştera este mai
accesibilă prin resurgenţa pârâului (intrarea II) chiar din sat, dar ea poate fi abordată şi prin insurgenţă
(intrarea I), cu ajutorul cizmelor de cauciuc şi alune: coarde necesare coborârii unei cascade în trepte,
de 6 m înălţime, în satul Păros se ajunge de la Haţeg prin comuna Sălaşu de Sus, de unde se urcă de-a
lungul pârâului Mâţeşti pe un drum destul de dificil pentru autoturisme, lung de aproape 6 km.
Altitudinea deschiderii din amonte : 700 m.
Date istorice. A fost semnalată pentru prima dată în 1911 de C. Teglas, care a cercetat-o
parţial. Vizitată de „Biospeologica” în 1923 prin J. Roth, apoi de către P. A. Chappuis, R. Jeannel şi V.
Puşcariu (1923-1924), a intrat începând din 1964 în atenţia colectivului Institutului de speologie ,,Emil
Racoviţă” (M. Dumitrescu, T. Orghidan, Val. Puşcariu, J. Tanasachi, L Tabacaru, V. Deou, Şt. Negrea,
A. Burghele, Şt. Avram, D. Dancău, I. Juvara, M. Georgescu).
Un studiu mai amănunţit a fost publicat de M. Dumitrescu şi col. În 1967.
Descriere. În linii mari, cursul subteran al pârâului care a săpat peştera are direcţia generala
est-vest, deşi gura la ieşirea pârâului este orientată spre nord, iar gura insurgenţei spre sud. Pârâul Pom
Ponorici pătrunde în peşteră pe la baza unui perete de calcar de 8 m înălţime, care apare ca un baraj în
calea pârâului. Înălţimea deschiderii este de 4 m, iar lărgimea la bază are 2 m.
Peştera, cu o lungime totală de 200 m şi 19 m denivelare, a fost săpată de apa pârâului care a
pătruns prin diaclaze aparţinând la două sisteme diferite ca direcţie şi pe care le-a lărgit. Ca urmare,
galeria principală până la ieşirea din peşteră îşi schimbă de cinci ori direcţia, de fiecare dată în unghi
drept.
După caracteristicile galeriei, încăperilor şi ale cursului subteran, putem distinge două porţiuni
: prima porţiune - cea din amonte - este reprezentată de o galerie îngustă, prin care pârâul curge cu
vioiciune, sărind peste cascade până la ultima cotitură spre nord. Din acest punct, începe a doua
porţiune cu curs liniştit, formând mici dorne pe parcurs. Această porţiune se termină cu goluri ceva mai
mari, cu tavan ridicat până la 6-7 m şi cu o sală mai largă înainte de ieşire, cam de 10/7 m. Nu se
observă speleoteme decât pe o galerie de 10 m lungime, ce pleacă din această sală şi care urcă uşor în
direcţia nord-vest, prezentând gururi în trepte de calcit alb, pline cu apă, în care s-a descoperit în 1923
o planarie tipic subterană (Dendrocoelum spha-eropallus). În timpul explorărilor mai recente
întreprinse de Institutul de speologie, acest vierme a fost găsit în numeroase exemplare, ca şi crustaceul

subteran Niphargus. A fost de asemenea întâlnit coleopterul Duvalius (Duvaliotes) budai lepsii. În sala
terminală a peşterii, deşi există multe resturi vegetale şi chiar şi guano datorat coloniilor de lilieci
(Rhinolophus ferrum equinum şi Miniopterus schreibersi), alte troglobionte nu au fost întâlnite.
Peştera de la Gura Cetăţii este un fenomen relativ izolat în zona respectivă.
Condiţii de vizitare. Se parcurge fără dificultăţi mari, cu cizme de cauciuc şi mijloace de
iluminat. Vizitarea nu se recomandă după ploi abundente.
Bibliografie. M. Dumitrescu şi col. (1907). M. Bleanu şi col. (1979).
MUNŢII SEBEŞ
(Fig. 82)
PEŞTERA DE LA TECURI
(Fig. 83)
Localizare şi căi de acces. Peştera de la Tecuri este situată în sud-vestul Munţilor Sebeş, pe
versantul stâng al văii superioare a Straiului, în apropierea liniei de contact între cristalin şi calcare, la o
altitudine de 926 m (fig. 82). Se ajunge la peşteră urcând pe o potecă ce porneşte din extremitatea
nordică a satului Crivadia şi care urcă versantul Munţilor Sebeş. După un drum forestier de
aproximativ 8 km, trecând peste cumpăna apelor, se coboară puţin până deasupra staţiei de funicular,
unde se deschide în mijlocul unei zone împădurite avenul peşterii. Coborând 12 m, pe o scară de lemn,
se ajunge la fundul avenului, de unde pornesc cele 2 galerii ale cavităţii.
Cazare numai la locuitorii din Baru Mare sau Crivadia. Se pot instala corturi în apropiere.
Date istorice. Peştera a fost descoperită de către un localnic la începutul secolului XX. Cu
ocazia exploatărilor forestiere s-a construit prima scară utilizată de lucrători pentru aprovizionarea cu
apă din peşteră.
Cercetările ştiinţifice au început în 1952 de către Val. Puşcariu şi T. Orghidan. Au urmat
cercetări repetate până în 1958 de către colectivul Institutului de speologie constituit din M.
Dumitrescu, T. Orghidan, Val. Puşcariu şi J. Tanasachi. În cursul cercetărilor s-a întocmit şi planul
peşterii.
Descriere. Din fundul avenului pornesc cele 2 galerii ale peşterii - galeria principală şi galeria
lacului - care însumează o lungime de 485 m şi o diferenţă de nivel între gura avenului şi fundul
galeriilor de aproximativ 49 m.
Galeria Principală orientată sud-vest - nord-est începe printr-un culoar îngust de 2-3 m şi cu o
înălţime de l-10 m. La capătul acestui culoar s-a instalat o poartă solidă de fier, al cărei lacăt a fost de
nenumărate ori spart şi peştera sărăcită de splendide formaţii cristaline, începând din spatele porţii,
galeria se lărgeşte la 6-10 m şi păstrează o înălţime de 12-13 m. Planşeul de calcit este descendent, cu
gururi pe margini, iar pereţii cu frumoase scurgeri parietale şi formaţiuni stalagmitice. Extremitatea
sudică a acestei galerii este ascendentă şi acoperită cu blocuri prăbuşite, reprezentând principalul punct
de pătrundere a apei ,ce a săpat galeria.
După 50 m planşeul devine orizontal, iar la o distanţă de câţiva metri se ridică impunătoare
una din cele mai spectaculare stalagmite din peşterile ţării noastre, înaltă de 7 m, ea are suprafaţa
ornamentată cu strangulări succesive, mărturii ale evoluţiei factorilor fizico-chimici din timpul
schimbării sale. În spatele acestei stalagmite se ridică un perete stalagmitic masiv, care, aparent, pare să
închidă brusc galeria. Drumul se poate continua însă printr-o mică deschidere din extremitatea vestică a
barajului stalagmitic.
Un culoar strâmt conduce în ultima parte a galeriei, caracterizată prin bogăţia formaţiunilor
stalagmitice, concreţiuni şi scurgeri parietale, ca şi prin numeroase forme cristaline particulare.
Distrugerile repetate au făcut să dispară minunatele cristale transparente ce căptuşeau pe faţa inferioară
placa desprinsă din tavan şi rămasă ca o masă de calcit lângă peretele vestic al galeriei lărgite. Se
semnalează în această porţiune a galeriei gururi cu pisolite - conţinând apă sau uscate. Bogăţia în forme
cristaline şi concreţionare a acestei extremităţi constituie mărturii ale acţiunii unui nivel liniştit de apă
în masa adâncă a calcarelor acoperite la suprafaţă de pădure.
A doua galerie care porneşte din aven, Galeria Lacului, este orientată spre sud şi pe traiectul ei
se găseşte o sală largă de 20 m şi ocupată de un lac a cărui adâncime la nivel scăzut este de 2,5 m. Când
nivelul creşte, sifonul de la intrarea în sală rămâne sub apă. Din sala lacului galeria se continuă cu o
ramificaţie spre sud şi alta mai scurtă spre vest- nord-vest. În ramificaţia sudică există un puţ în care s-a
putut pătrunde până la adâncimea de 35 m. Prezenţa permanentă a lacului cu variaţii de nivel
demonstrează că peştera de la Tecuri este încă în legătură cu reţeaua de apă subterană.
Concreţionarea bogată de pe parcursul galeriei principale, constituită din scurgeri parietale,
domuri, stalagmite, stalactite, perdele, formaţiuni coraliforme, se datoreşte în mare măsură apei de

infiltraţie. Umiditatea este de 100% în galeria lacului şi de 90% în restul peşterii. Temperatura aerului
variază pe galeria principală între 5-7° în cursul anului. Resurse alimentare bogate în fundul avenului,
unde şi fauna de nevertebrate este relativ bine reprezentată, dar banală, în galeria principală s-a găsit
coleopterul troglobiont endemic Sophrochaeta dacica. În nici o deplasare nu s-au întâlnit colonii de
lilieci. Neînsemnata cantitate de guano din mica încăpere ascendentă de lângă intrarea în galeria
principală denotă staţionarea pasageră a unui număr restrâns de lilieci aparţinând speciei Rhinolophus
ferrumequinum.
Condiţii de vizitare. Peştera a fost declarată monument al naturii în 1954 şi închisă cu porţi
metalice. Se poate vizita în orice anotimp, dar numai cu aprobarea Comisiei Monumentelor Naturii a
Academiei R.S.R. şi cu ghizi de la Cercul speologic „Piatra Roşie” din Petrila care au reamenajat
recent peştera. Parcurgerea galeriilor nu prezintă greutăţi deosebite. Sunt necesare : salopetă, cizme de
cauciuc şi barcă pentru trecerea lacului. Atenţie la puţul de -35 m din Galeria Lacului !
Bibliografie. M. Dumitrescu şi col. (1967), M. Bleahu şi col. (1976).
* PEŞTERA CETATEA BOLII
(Fig. 84)
Sinonimie : Peştera Bolii.
Localizare şi căi de acces. Peştera se află lângă staţia de cale ferată Cetatea Bolii, între Baniţa
şi Petroşani, la confluenţa nurilor Jupâneasa cu Balta Baniţei. Deschisă în calcarele jurasice ale
Dealului Bolii, la o altitudine de 720 m, peştera reprezintă un tunel săpat de râul Jupâneasa.
Accesul din gară la insurgenţă se efectuează pe un drum uşor, de aproximativ 200 m. Se poate
ajunge tot atât de uşor din şoseaua de asfalt, paralelă cu calea ferată. Cazarea la hotel, în Petroşani, sau
la cabana Peştera Bolii.
Date istorice. Primele date bibliografice asupra acestei peşteri se datoresc, lui M. J. Ackner
(1838). O scurtă descriere a tunelului a fost făcută de A. Bielz (1881 şi 1889) ; Teglas Gabor aminteşte
de peşteră în 1902, iar O. Floca în 1957.
Colectivul Institutului de speologie „Emil Racoviţă”, condus de M. Dumitresou şi T. Orghidan
a publicat în 1967 rezultatele obţinute în urma unui studiu complex asupra a 16 peşteri din Hunedoara,
dintre care face parte şi Cetatea Bolii. Cercul de speologi amatori din Petroşani a mai descoperit o
peşteră deasupra cursului subteran (1975).
Descriere. Peştera reprezintă un tunel lung de 455 m, cu o diferenţă de nivel între insurgenţă
şi resurgenţă de 2-3 m. Deschiderea de la insurgenţă este înaltă de 10 m şi largă la bază de 20 m, fiind
orientată spre est-nord-est. În interiorul peşterii, cursul apei este meandrat. Lărgimea maximă de 45 m
se găseşte la o distanţă de 75 m de la insurgenţă, înălţimea se menţine între 10-12 m, iar orientarea
generală est-nord-est spre vest-sud-vest.
Terasa actuală constituită din material aluvionar apare când pe un mal, când pe celălalt, la o
înălţime de 20 cm în apropierea insurgenţei şi de 50 cm la resurgenţă.
Terasa superioară se găseşte la 2-3 m deasupra nivelului apei, constituind platforme cu perete
abrupt şi acoperite cu argilă fină (amestecată cu guano, care urcă în pantă încă l-2 m. La nivelul acestei
terase se deschid câteva diaclaze perpendiculare pe cursul subteran, care au pereţii stalagmitaţi.
Materialul fin, depus pe terasa superioară, arată existenţa unui curs lin sau de apă stagnantă, după care
a urmat o perioadă de activitate intensă a apei, indicată de pereţii abrupţi până la cursul actual. Bolta
peşterii de la resurgenţă este înaltă de 10 m, cu o lărgime la bază tot de 10 m, fiind orientată spre sud.
Apa râului Jupâneasa, la ieşirea din peşteră, formează o cascadă pe sub podul de cale ferată. Vizitatorii
pot părăsi cursul subteran pe la resurgenţă, urcând povârnişul de 5 m de pe marginea estică a bolţii.
Fauna actuală este reprezentată de câteva nevertebrate puţin interesante. Existenţa guanoului
pe platformele din adâncul peşterii denotă adăpostirea pasageră a unor colonii de lilieci.
Condiţii de vizitare În ultimii ani s-au pus punţi peste pinul subteran, parţial afectate de
viituri. De aceea echipamentul obişnuit necesar unei vizite în mediul subteran trebuie completat
neapărat cu cizme de cauciuc în vederea traversării apei, a cărei adâncime mai mare ajunge în câteva
locuri la 50-60 cm, iar în 2 sau 3 puncte chiar la l m. Se recomandă vizitarea vara şi toamna când apa
este scăzută.
Bibliografie. M. J. Ackner (1838), E. A. Bdelz (1881 şi 1889), M. Dumitresou şi col. (1967),
M. Bleahu şi col. (1976).
** PEŞTERA LUI COCOLBEA
Fig 085
Sinonimie: Gaura lui Cocolbea.
Localizare şi căi de acces. La 2 km nord-est de satul Ponor, pe malul stâng al pârâului Ohaba,
se găseşte deschiderea înaltă a peşterii. Este săpată în fâşia de calcare ce încadrează la sud cristalinul

Munţilor Sebeş. Pârâul Şipotul Cocolbei care iese din peşteră, confluează după 100 m cu pârâul Opritei
şi după un km se varsă în apa Ohabei care vine din Şura Mare. Altitudinea : 450 m.
În satul Ponor se poate ajunge din halta de pe traseul căii ferate Petroşani-Haţeg, parcurgând o
distanţă de un km, sau din şoseaua de asfalt paralelă cu calea ferată. Loc de cazare în casele localnicilor
din Ponor.
Date istorice. Prima explorare a peşterii, pe o lungime de 45 m, a fost efectuată de geologul I.
Gherman (1934), iar studiul formaţiunilor calcaroase de la est de bazinul Haţegului se datoreşte lui A.
Mamulea (1957).
În 1967 sunt publicate rezultatele obţinute de colectivul Institutului de speologie „Emil
Racoviţă”, condus de M. Dumitrescu şi T. Orghidan, asupra cercetărilor complexe efectuate în 16
peşteri din regiunea Hunedoara, printre care şi P. lui Cocolbea.
Descriere. Deschiderea înaltă de 18 m, în formă de ogivă, are o lărgime la bază de 4,5 m şi
este orientată spre vest. Peştera e constituită dintr-o galerie principală cu o lungime de aproximativ 100
m. Porţiunea inferioară a acesteia este parcursă Permanent de cursul subteran; porţiunea superioară
reprezintă cursul intermitent al Sipetului Cocolbei. În porţiunea inferioară, galeria păstrează o înălţime
de 18-20 m şi o lăţime ce variază între 3 şi 10 m. La distanţa de 45 m de la intrare, diaclaza principală
se întretaie cu o a doua, orientată est-nord-est -vest-sud-vest, inaccesibilă, dar care se uneşte cu Speria
superioară.
La capătul porţiunii inferioare a galeriei principale se află un lac lung de 10 m, lat de 4 m şi
adânc de 5 m. Se poate înainta prin partea nordică a lacului folosind un rest de planşeu îngust (50- 70
cm) până la extremitatea estică unde, începând cu topirea zăpezii şi până la începutul iernii, curge peste
pragul de 6-7 m o cascadă al cărei zgomot răsună până în afara peşterii. De aceea porţiunea superioară
a galeriei, intermitent activă, nu se poate vizita decât în timpul iernii. Accesul se poate efectua cu
ajutorul unei scări de lemn de 3 m, de pe care se poate monta o scară speologică.
Porţiunea de galerie în ,care se pătrunde, şi prin care timp de 6 luni curge apă, are o lărgime ce
variază cu spaţii largi comunicând între ele prin gâtuiri cu praguri. Majoritatea porţiunilor lărgite
reprezintă bazine săpate de apă şi de materialul rupt şi antrenat de curent. Această galerie ascendentă se
termină cu o pantă descendentă care dă într-o încăpere finală de 3/4 m ocupată în întregime de un lac.
Primăvara, nivelul lacului începe să crească şi la un moment dat se revarsă şi, împreună cu apa
infiltrată prin hornuri, dau naştere unui curent de apă puternic care contribuie la formarea cascadei.
Pentru a afla cum se face drenarea continuă între lacul superior (II) şi cel inferior (I) s-a turnat fluoresceină în lacul superior. Abia după două zile apa lacului inferior s-a colorat foarte slab ; în schimb,
apa din izvoraşui din peretele nordic din apropierea intrării s-a colorat numai după o jumătate de oră. În
concluzie, apa din lacul inferior, care se revarsă continuu şi în timpul iernii printr-o şuviţă subţire de
apă, trebuie să mai fie alimentată şi din reţeaua de ape subterane permanente ce-şi au originea la
contactul calcarelor cu şisturile cristaline. Legătura dintre lacul superior şi cel inferior este, aşadar,
foarte slabă.
Peştera este lipsită de concreţiuni, cu excepţia Peretelui sudic al galeriei intermitent active,
care prezintă sculpturi săpate în formă de linguriţe. Fauna actuală e destul de săracă, în apă s-au
descoperit crustacei din genul Niphargus.
Condiţii de vizitare. Peştera se poate vizita relativ uşor. Sunt necesare haine de protecţie şi
cizme de cauciuc iar pentru turiştii antrenaţi o scară pentru urcat pragul dintre cele două porţiuni ale
galeriei. Nu se recomandă vizitarea pe timp ploios, când pragul se transformă în cascadă.
Bibliografie. I. Gherman (1934), A. Mamulea (1952), M. Dumitresou şi col. (1967), M.
Bleahu şi col. (1976).
** PEŞTERA ŞURA MARE
(Fig. 86)
Sinonimii. Peştera Mare de la Ohaba Ponorului.
Localizare şi căi de acces. Curs subteran de proporţii monumentale al Văii Ohaba, Şura Mare
se deschide la baza versantului numit „Fruntea Mare”, cu 500 m aproximativ la nord-est de localitatea
Ohaba (jud. Hunedoara), la o altitudine de 460 m (Bazinul Streiului).
Accesul cu trenul este posibil prin halta Ponor (linia Petroşani-Simeria), de unde, cu piciorul,
se trece mai întâi prin satul Ponor, iar apoi prin Ohaba (în total 4 km). Cu maşina se poate ajunge din
şoseaua asfaltată Petroşani-Simeria, care se părăseşte (la indicatorul rutier Ponor) urmându-se o şosea
carosabilă până la Ohaba. De aici, urcând pe defileul văii Ohaba - drum foarte dificil când apele sunt
crescute - după 500 m se ajunge la gura peşterii.
Nu există posibilităţi de cazare decât în casele localnicilor sau în corturi ridicate la marginea
satului Ohaba. În apropierea intrării nu sunt posibilităţi de instalare a acestora.
Date istorice. Primii exploratori ai porţiunilor de la intrarea peşterii au fost Toma Ienciu şi

Schadler, în 1929. I. Gheamiaoi străbate, câţiva ani mai târziu, aproximativ 700 m cu ajutorul unei
bărci şi publică descrierea traseului în 1934.
În 1950 T. Orghidan şi R. Codreanu, în urma informaţiilor date de Val. Puşcariu, ajung la
intrarea Surei Mari şi încearcă, fără succes, trecerea pe sub marile blocuri de calcar, de sute de tone,
căzute din tavan, ce obstruează, după primul lac, intrarea în valea subterană, în 1954, D. Dumitrescu, J.
Tana-sachi şi T. Orghidan reuşesc să exploreze cu ajutorul unei bărci pneumatice aproximativ 900 m
din cursul subteran, întocmindu-se schiţa traseului respectiv. În 1963 T. Orghidan şi I. Bostan reuşesc
cu un echipament uşor, costume subacvatice şi cu camere pneumatice de automobil, să ajungă la l 8002 000 m distanţă de la intrare, având astfel posibilitatea de a vedea frumoasele concreţiuni de mari
dimensiuni - baldachine în formă de ciupercă - care barau accesul din loc în loc. În 1967, M.
Dumitrescu şi colaboratorii publică descrierea şi planul primilor l 000 m exploraţi (fig. 86). Expediţiile
româno-iugoslave (1967) şi româno-engleze (1968 şi 1969) ajung până la un lac de sifon oare nu poate
fi depăşit (a fost explorat până la 30 m adâncime). Cu această ocazie se realizează prima hartă completă
a cursului activ accesibil până azi. După apariţia şi înflorirea mişcării speologilor amatori în ţara
noastră, tentativele curajoase au continuat, datele asupra acestei peşteri îmbogăţindu-se până în ultimii
ani (inclusiv cu o hartă a peste 3 km de galerii), dar fără a se obţine o depăşire a traseului cunoscut,
sifonul constituind o piedică încă neînvinsă.
Descriere. Cursul subteran activ al Văii Ohaba a fost săpat pe liniile a două fracturi paralele
distanţate cu aproape 1 km una de alta. Aceste linii reprezintă în acelaşi timp şi contactele dintre jurasic
şi cretacic. Apa din loc în loc părăseşte una din falii pentru a trece în cealaltă prin dialaze lărgite.
Datorită acestui fapt, aspectul general al cursului este sinuos şi tavanul foarte înalt, iar galeriile înguste.
Deschiderea peşterii este monumentală, de aproape 40 m înălţime şi 12 m la bază, mai largă cu cîţiva
metri în partea de sus. Galeria activă, unică, are 3 143 m lungime.
Se pătrunde cu greu printre blocuri enorme, după ce mai întâi se traversează un lac de 20 m
lungime, a cărui adâncime (1,20 m) este mai mică către peretele drept. După trecerea pe sub blocuri ce
străbat cam 120 m de galerie largă de 8-10 m printre numeroşi bolovani, ajungându-se la o primă sală
de mari proporţii (45/35 m) cu tavanul înalt de 40 m. Peretele nordic al sălii (malul drept al apei)
adăposteşte o aglomerare de aluviuni de 4-5 m înălţime, în care au fost găsite resturi de ceramică
neolitică şi oase de animale domestice. Din extremitatea estică a sălii galeria cursului subteran îşi reia
direcţia spre nord, fiind presărată cu dorne a căror adâncime nu trece de 2 m (cea mai lungă dintre ele,
Dorna Mare, este situată la 420 m de la intrare şi are peste 70 m lungime), între dorne, se află porţiuni
de vale subterană ascendente, în care pârâul curge cu vioiciune, dar care se străbat greu din cauza
numeroaselor blocuri care îngreuiază şi transportul echipamentului şi, mai ales, al bărcii.
La 250 m dincolo de această primă sală, galeria coteşte spre est, menţinându-se astfel pe o
distanţă de 500 m, de unde direcţia acesteia devine din nou Nordică, în acest punct, la aproape 950 de
metri de la intrare, pe malul stâng al pârâului subteran, apare un mic afluent permanent. Pe tot
parcursul primului kilometru tavanul se menţine între 40 şi 30 m, cu excepţia Dornei Mari, unde
tavanul se lasă până la 2-3 m. Este probabil că la apele mari torentul subteran are aici regim de curgere
forţată. Pentru aceasta pledează şi suprafeţele netede şi rotunjite ale tavanului. Pe primul parcurs de l
000 m scurgerile parietale, singurele formaţiuni de concreţionare, sunt extrem de rare. După l 200 de
metri apar formaţiuni de calcit de mari proporţii. Ele sunt formate dintr-o „pălărie” sprijinită la 7-9 m
înălţime de cei doi pereţi ai galeriei, din care se lasă în jos, sub formă de scurgeri în franjuri, „piciorul”
în formă de baldachin, care atinge nivelul apei. Colorate în galben ruginiu şi alb, aceste formaţiuni
provoacă o adevărată încântare. Forma şi originea lor dau o caracteristică pregnantă Surei Mari şi din
punct de vedere al speleotemelor. În această porţiune a galeriei ce se întinde cu aceleaşi caractere până
în Sala Mare, tavanul pierde pe alocuri din înălţime, dar se menţine peste tot la 10-15 m deasupra apei.
Trecerea când pe deasupra, când pe dedesubtul „ciupercilor” face explorarea obositoare, întârziind
înaintarea. Panta devine în aceiaşi timp mai rapidă, fiimd necesară escaladarea unor cascade de 2-3 m
înălţime.
În fine, la circa 2 300 m distanţă de la intrare se pătrunde dintr-o dată în Sala Mare, care
reprezintă porţiunea terminală (până în prezent) a Surei Mari. Ea răsplăteşte din belşug eforturile
făcute. Aici se află cele mai frumoase gururi din ţară.
După Sala Mare peştera continuă pe încă circa 800 m, după care un sifon adânc opreşte
înaintarea. Sura Mare poate fi considerată datorită complexităţii sistemului, ai proporţiilor şi ai
speleotemelor - pe cât de rare, pe atât de impresionante - ca unul din cele mai grandioase fenomene
carstice din România. Golurile sale subterane, rămase până astăzi necunoscute în parte, s-au născut
datorită activităţii pârâului Ponor, ale cărui izvoare se află în cristalinul Sebeşului. La întâlnirea barierei
de calcar, în punctul denumit Lunca Ponorului, acesta îşi încetineşte cursul, formând numeroase
meandre pe o suprafaţă de aluvionare perfect netedă, amintind până la un punct poliile din R. S. F.
Iugoslavia.

Apele provenite din pârâul Ponorului inundă în timpul ploilor toată Lunca Ponorului, formând
un lac temporar, a cărui presiune a făcut ca apele să-şi croiască un drum prin accidentele teotoraice ale
calcarelor cretacice şi jurasice ale versantului Fruntea Mare, după cum am văzut, faliate şi diaclazate.
Un alt punct de absorbţie al aceluiaşi sistem se găseşte la sud-vest de Lunca Ponorului, la 1,5 km
distanţă în punctul numit „Faţa Dealului”. Micul pârâu, care îşi are izvorul foarte aproape şi care
pătrunde aici în calcare, a arătat, prin colorări cu fluoresceină făcute de T. Orghidan şi M. Dumitrescu
la 17.VIII. 1964, că apele acestui pârâu se întâlnesc în subteran cu ale ale Ponorului, întrucât atât în
această încercare cât şi în precedenta, când a fost introdusă fluoresceina în Lunca Ponorului, apa
Ohabei a ieşit colorată, dar cu întârziere de 30 de ore. Această întârziere este desigur datorată dornelor
şi sifoanelor existente pe parcurs.
Umiditatea în peşteră este de 100%. Temperatura aerului oscilează între 8° şi 10°, iar a apei
între 7°şi 9°. Se simte curent de aer pe tot parcursul explorat. Pe platforme există material transportat
de apă şi guano de liliac. Peştera Şura Mare este unică în ţara noastră şi pentru adăpostirea celor mai
numeroase colonii de lilieci în hibernaţie. Distanţa de la intrare până în zona coloniilor mai mari
observate este de aproximativ 350 m. Colonia de Pipistrellus pipistrellus, constituită din mai multe
zeici de mii de indivizi, este pentru zona temperată singurul exemplu cunoscut în literatură de
specialitate. La înălţimi mai mari există pe pereţi şi colonii de Miniopterus schreibersi.
Fauna de nevertebrate este relativ bogată în porţiunea de la intrare şi în general săracă pe
platformele acoperite cu guano. Printre altele s-a descoperit un gândac din genul Sophrochaeta iar în
nisipurile aluvionare ale cursului subteran un crustaceu subteran (Bathynella).
Condiţii de vizitare. Străbaterea cursului subteran din Şura Mare, cu dorne, praguri, cascade
şi sifoane, nu poate fi realizată decât cu greutate chiar de speologii rezistenţi şi cu multă experienţă în
explorările cursurilor subterane. Din echipament nu trebuie să lipsească flanele de rezervă, costumul de
neopren, bara pneumatică, cordeline şi surse puternice de iluminat. Cei ce înaintează în profunzimea
peşterii nu trebuie să uite timpul necesar întoarcerii şi legătura permanentă cu exteriorul prin telefon de
campanie.
Turiştii pot admira numai intrarea monumentală, sala de la intrare şi cel mult începutul
galeriei, luminat difuz, până la prima dornă.
Bibliografie. I. Gherman (1934), A. Mamu-lea (1952), M. Dumitrescu şi T. Orghidan (1963),
M. Dumitrescu şi col. (1967), M. Bleahu şi col. (1976).
CARSTUL VERSANTULUI SUD-VESTIC AL MUNŢILOR SEBEŞ
Şura Mare, ca şi numeroasele peşteri de pe versantul sudic al Munţilor Sebeş, este săpată în
placa de calcare titonice cu care se continuă la suprafaţă cristalinul acestui masiv muntos. Pâraiele
care curg la suprafaţă în cristalin se transformă în cursuri subterane când pătrund în placa de calcar.
Diferenţa de nivel dintre marginea cristalinului şi zona de colectare formată de Valea Streiului fiind
de 500 m, acţiunea de eroziune a cursurilor subterane este puternică, fiind ajutată şi de numeroasele
diaclaze şi falii existente în bancurile de calcar. Ca rezultat al acestor fenomene, carstificarea regiunii
este caracterizată prin formarea a numeroase peşteri, majoritatea active, străbătute de apele
subterane şi unele dintre ele bogat împodobite cu concreţiuni. Monumentala Şura Mare, interesanta
Cioclovina cu Apă, în care s-au găsit podoabele de chihlimbar şi bronz din epoca Hallstattiană, ca şi
celelalte peşteri ale acestei zone, cu caracteristicile lor proprii alcătuiesc o adevărată comoară pentru
patrimoniul ştiinţific al mediului subteran din ţara noastră.
A doua categorie de forme carstice, care impresionează călătorul în drumul său din satul
Federi (comuna Pui) spre Cioclovina, sunt dolinele săpate de apă în placa de calcar, dând peisajului o
înfăţişare aparte şi rar întâlnită. De la dolina singuratică până la înşiruirea lor pe aceeaşi linie, cu
tendinţa de transformare în uvale, există o gamă de grupări care sunt tot atâtea mărturii ale golurilor
subterane create de eroziunea apei spre baza plăcii de calcar.
MUNŢII VÎLCAN
(Fig. 87)
CHEILE RUNCULUI ŞI PEŞTERILE LOR
Fenomenele carstice ale Olteniei se concentrează în trei zone de inters turistic maxim : zona
Polovragi-Cernădia, cu peşterile Polovragi şi Muierilor, cu Cheile Olteţului şi Galbenului; peşterile
din podişul Mehedinţi între Balta şi Ponoarele ; peşterile de pe valea Motrului.

Între Târgu-Jiu şi Baia de Aramă câteva obiective turistice ne cheamă spre munţii Vâlcan, al
căror carst bogat şi interesant este încă prea puţin cunoscut. Munţii Vâlcan intră în hora lanţului de
coarne ce formează Munţii Mehedinţi şi Culmea Cernei. De deasupra Câmpuşelului, cu care am făcut
cunoştinţă (vezi fig. 76) începe Culmea Osiei al cărei acoperiş de calcare aminteşte de Vânturariţa sau
Piatra Craiului. Urmează spre est culmi calcaroase în care sunt sculptate peşterile Alunii Negri şi
Rostoveanu, nu departe de Câmpu lui Neag. O fâşie îngustă de calcare cristaline găzduieşte în cursul
mijlociu al Văii de Peşti, la 5 km mai sus de motel, în ciudata Peşteră cu gheaţă. Pe partea cealaltă a
Munţilor Vâlcan se află carstul de la Tismana cu mica peşteră de la mănăstirea Tismana unde a fost
ascuns în al doilea război mondial tezaurul României. Spre est platoul Topeşti-Vâlcele ascunde mai
multe peşteri între care cea de la Gura Plaiului este cea mai frumoasă, în sfârşit, nu departe se află
Cheile Runcului cu peşterile lor, un ansamblu de fenomene carstice demn de a fi inclus în orice
itinerar turistic prin nordul Olteniei, alături de Poarta Sărutului şi Podul de la Ponoarele. Şoseaua
asfaltată ce se ramifică spre comuna Runcu din şoseaua principală Tg. Jiu-Baia de Aramă ne conduce
în sus pe firul râului Sohodol până la intrarea în chei.
Cheile Runcului se desfăşoară pe 12 km lungime, între comuna Runcu şi Poiana Contului.
Pereţii abrupţi, tăiaţi în calcare, sunt de două ori întrerupţi de poieni odihnitoare, dezvoltate pe şisturi
cristaline. Această alternanţă geologică este cauza variaţiei morfologice. Apa joacă „de-a v-aţi
ascunselea” cu muntele : la Contu o parte din apele Sohodolului se pierd în ponorul Fuşteica şi alte
patru ponoare. Câţiva kilometri mai jos apele întâlnesc primul prag de şisturi cristaline şi ies la
suprafaţă prin izbucurile de la Pătrunsa şi Picuiel. Apoi alte pierderi în calcare alimentează apele ce
ies din peştera Izbucul Muşchiat. După ce străbate o largă fâşie de şisturi. Sohodolul trece prin tunelul
natural al Nărilor : o peşteră formată din două galerii de 70 m lungime fiecare, cu secţiuni circulare şi
triunghiulare de o perfectă armonie. O parte din ape se pierd din nou în peştera Gârla Vacii şi după
un traseu subteran de peste un km reapar în josul cheilor, în izbucul Vâlceaua şi Jaleş.
Dacă pereţii verticali, străpunşi de peşteri, oferă privelişti de neuitat, speoturiştii care cunosc
şi apreciază peisajul carstic trebuie să urce şi în platoul calcaros pe dealul Tufoaia. Aici şi deasupra
văii Deleaşe se pot vedea unele din cele mai remarcabile câmpuri de lapiezuri din Carpaţii
Meridionali. Din argilele roşii tăiate de ravine răsar ruinele albe ale unui relief bătrân degradat,
mâncat, care văzut de aproape dezvăluie o mare varietate de forme sculpturale.
* PEŞTERA GÂRLA VACII
(Fig. 88)
Localizare şi căi de acces. Peştera Gârla Vacii se află în versantul drept al Cheilor Runcului,
la 500 m aval de capătul amonte ale cheilor şi la 2 km distanţă de satul Runou, în apropiere de locul
numit „La Cuptor”, chiar sub nivelul şoselei de pe Valea Sohodol. Cu maşina se ajunge din şoseaua Tg.
Jiu-Tismana, mergând mai întâi pe ramificaţia spre Runcu şi apoi în sus pe râul Sohodol pe un drum
forestier, până lângă peşteră.
Cele mai apropiate puncte unde se poate înnopta sunt Motelul Tismana şi Popasul turistic
Runcu.
Date istorice. Peştera este cunoscută de mult de localnici, dar menţionată în literatura
ştiinţifică abia în 1898 de Gh. Munteanu-Murgoci. V. Sencu şi V. Driga realizează prima cartare,
publicată în 1972 şi completată ulterior de G. Diaconu şi T. Constantinescu.
Descriere. Peştera Gârla Vacii este cea mai lungă din Cheile Runcului, galeriile sale
însumând 750 m.
Coborând primii 15 metri după intrarea II, întâlnim pârâul subteran ce vine din partea stângă,
pe intrarea din dreptul tunelului de sub şosea. Traversând albia, putem merge mai întâi în Galeria Subfosilă, lungă de 140 m, a cărei podea este acoperită cu un strat gros de pietriş şi nisip, transportat şi
redepus numai în perioadele de viituri, care reactivează această galerie. Ea prezintă trei culoare de
legătură cu Galeria Sohodol, cu care este paralelă, prin care curge pârâul Sohodol. În toate culoarele şi
galeriile se află mari cantităţi de material aluvionar - pietriş, nisip şi resturi vegetale, care formează
acumulări şi terase cu morfolgie variabilă în funcţie de regimul precipitaţiilor. Galeria Sohodol, după
130 m, se bifurcă în două ramuri. Spre dreapta (sud-vest) se îndreaptă Galeria Jaleşului, numită astfel
deoarece apele ce o scaldă, după un traseu de l km, reapar în Izbucul Jaleşului la obârşia pârâului cu
acelaşi nume, de lângă satul Runcu. Această galerie este îngustă şi accesibilă numai în perioadele cu
ape foarte scăzute. Diaclaza terminală se adânceşte într-un puţ de 4 m. În acest punct se află o mare
cantitate de material vegetal rămas de la viituri, în stare de descompunere, fapt ce produce o viciere a
aerului.
Spre stânga, respectiv spre est, Galeria Sohodol se continuă cu Galeria Vâlceaua, numită astfel
deoarece colorările cu fluoresceină au dovedit că apele sale reapar la zi în Izbucul Vâlceaua, aflat nu
departe de Izbucul Jaleş. Galeria Vâlceaua are 330 m, prezintă trei sifoane penetrabile la ape mai

scăzute şi câteva ramificaţii subfosile.
Peştera Gârla Vacii, deşi nu are speoteme, iar morfologia sa este încă nedefinită, este
interesantă prin faptul că reprezintă un caz de difluenţă subterană. Iniţial apele se scurgeau prin Galeria
Subfosilă şi Galeria Vâlceaua către Izbucul Vâlceaua. Deplasarea drenajului spre Galeria Sohodol şi
apoi realizarea difluenţei Jaleş indică tendinţa de modificare a drenajului, de formare a unei noi captări.
Condiţii de vizitare. Peştera se poate vizita în perioadele mai secetoase şi în nici un caz când există
riscul producerii unor viituri, a unor averse de vară etc. Sunt necesare cizme înalte, combinezon
impermeabil şi surse de lumină.
Durata normală a vizitei este de 2-3 ore.
Bibliografie. G. Munteamu Murgocd (l 898), V. Sencu (1972), M. Dleahu şi col. (1976).
** PEŞTERA GURA PLAIULUI
(Fig. 89)
Localizare şi căi de acces. Peştera Gura Plaiului se găseşte pe interfluviul cuprins între Pîrîul
Pârgavului şi afluentul său stâng. Aici, în punctul numit „Gura Plaiului”, la o altitudine de 650 m,
printre tei răzleţi, se deschide intrarea avenului, lângă un tei foarte gros. Cu maşina se poate merge din
Tismana, prin satul Gornoviţa până la Topeşti. Din Topeşti, mergând spre nord, se coboară în Valea
Pârgavului, pe firul căreia urcă poteca spre Gura Plaiului. Cel mai apropiat punct de cazare este motelul
Tismana.
Date istorice. Peştera Gura Plaiului a fost descrisă pentru prima dată de P. A. Chappuis şi A.
Winkler în 1951. Ulterior, ea a prilejuit cercetări biospeologice, îndeosebi asupra populaţiilor de
coleoptere de o mare densitate.
Descriere. Peştera începe cu un puţ adânc de 7 m, închis înainte cu o poartă din traverse
metalice. Puţul poate fi coborât uşor, folosind un trunchi cioplit aflat de obicei aici, sau, mai bine,
folosind o scăriţă speologică. Se coboară apoi un mare con de grohotiş, pătrunzându-se într-o sală
lungă de 70 m, cu podeaua în pantă, cu înălţimi de 3-6 m. Această sală este împodobită cu multe
formaţiuni stalagmitice. Ne reţine atenţia un grup de stalagmite zvelte, precum şi două coloane masive,
înalte de peste 3 m, ce par să susţină bolta. Condiţiile de lucru pentru fotografi sunt optime.
În capătul sudic al sălii, podeaua este placată cu o crustă calcitică, cu numeroase gururi. Este un Colţ cu
o extraordinar de mare densitate monospecifică, aici putând fi imitate pe o mică suprafaţă sute, dacă nu
chiar mii de exemplare ale coleopterului Tismanella chappuisi. În gururi trăiesc numeroşi crustacei
subterani (nifargi). Din mijlocul sălii se desprinde spre est o ramificaţie largă, ce urcă în pantă. Este o
zonă bogată în speleoteme, unele de un tip neobişnuit. Predomină stalactitele, coloanele şi stalagmitele,
dar se pot vedea şi câteva anemolite şi stalactite excentrice. Firida terminală a acestei săli este bogat
concreţionată. În acest sector se pot realiza imagini de detaliu cu concreţiunile calcitice, dar există şi
unghiuri favorabile pentru întregul ansamblu de speleoteme.
Lungimea totală a peşterii este 150 m.
Ea s-a format prin procesul de disoluţie exercitat cu intensitate mărită la intersecţia a două
falii, pe care s-au format, de altfel, cele două prelungiri ale sălii.
Condiţii de vizitare. Peştera nu necesită echipament special, cel mult o coardă scurtă pentru
puţul de la intrare. Deoarece găsirea intrării este dificilă, este necesar un ghid din Topeşti sau informaţii
mai detaliate de la un localnic.
Bibliografie. M. Bleahu şi col. (1976).
PODIŞUL ŞI MUNŢII MEHEDINŢI
(Fig. 90 şi 91)
PRIN PODIŞUL MEHEDINŢI, DE LA O PEŞTERĂ LA ALTA
Carstul Podişului Mehedinţi este unul dintre cele mai importante din România. Deşi numărul
peşterilor este mic, câteva dintre ele sunt remarcabile prin dezvoltarea, prin bogăţia unor forme sau
prin unicitatea altora. Câteva din peşterile importante ale Mehedinţiului nu pot forma încă obiectul
unor vizite turistice, ele necesitând încă costisitoare lucrări de amenajare. De aceea vorbind despre
carstul Podişului Mehedinţi ne vom referi la trei sectoare : peşterile din zona comunei Balta, carstul
de la Ponoarele şi carstul din zona Motrul Sec - Motrul Mare.
În zona comunei Balta se află câteva peşteri active şi semiactive, cele mai mari fiind Curecea,
Balta şi Sfodea. Nu departe de Peştera Sfodea se află avenul din Boldul Ioneştilor, a cărui intrare se
deschide într-un câmp de lapiezuri în Dealul Duncii. Avenul este adânc de 15 m. Exocarstul nu este
prea spectaculos, fiind reprezentat prin câmpul de doline din Dealul Curecea şi câteva câmpii de

lapiezuri, în cornetul lui Bobic, în dealul Cusacu şi Cornetul Bălţii.
Cu totul altfel ni se prezintă exocarstul zonei Ponoarele. Aici, chiar în centrul comunei
Ponoarele se află Podul Natural, o arcadă de calcar lungă de 61 m şi lată de 12 m, rest al unei galerii
de peşteră, parţial prăbuşită. Podul Natural este punctul de plecare către câteva fenomene interesante,
toate grupate în dealul Cracul Muntelui. Mai întâi tunelul larg al Peşterii Podului. Deasupra
portalului acesteia se află un frumos câmp de lapiezuri: putem vedea rigole, adică şanţuri de şiroire,
tăiate 10 - 20 cm adâncime în calcar, creneluri, creste paralele şi în evantai, de dimensiuni
centimetrice, lapiezuri perforate - găuri ovale sau rotunde şi bogazuri - adevărate coridoare tăiate în
rocă, drepte şi adânci, cu fundul acoperit de iarbă, în care poate încăpea un om. Pe un ogaş aflat la
numai 250 m spre vest de câmpul de lapiezuri întâlnim lapiezuri subcutane sau acoperite, căpăţâni de
calcar ce seamănă cu nişte căpiţe cu vârful ascuţit dar cu contur foarte rotunjit. Acestea s-au format
prin dizolvarea calcarelor sub un strat de sol, care ulterior a fost parţial îndepărtat. De o parte şi alta
a calcarelor din Cracul Muntelui se află două depresiuni. Depresiunea Zăton găzduieşte aproape
jumătate din an un lac ale cărei ape se scurg printr-o gură de peşteră pe un traseu lung de câţiva
kilometri cunoscut doar parţial. În perioadele secetoase lacul seacă şi oferă privirilor doar o întindere
argiloasă roşie, crăpată. Sub pământ, pârâul Zâtonului întâlneşte apele ce se adună din depresiunea
Ponoarele şi care dispar prin sorbul de la Gaura Iepurelui. Ansamblul carstic de la Ponoarele este
grupat pe o suprafaţă mică în jurul Podului Natural şi nu ridică probleme de orientare. De la
Ponoarele avem de mers mai puţin de 20 km până în satul Motru Sec, aflat pe valea râului cu acelaşi
nume, la nord de comuna Padeş, locul unde a început răscoala lui Tudor Vladimirescu. Între valea
Motrului Sec şi a Motrului Mare se dezvoltă calcarele din Dealul Muşetoaia, care continuă spre nord
până în Vârful Piatra Mare a Cloşanilor. Piatra Mare a Cloşanilor reprezintă una dintre zonele
calcaroase sălbatice, asemănătoare cu cele din Munţii Mehedinţi. Urcând din satul Motru Sec sau
Cloşani pe firul văii Izvorele vom întâlni printre păduri de fagi câmpuri cu uriaşe doline, lapiezuri.
guri de peşteri şi avene. Urcând pârâul Izvorele până în Şaua dintre Pietre, putem vedea creasta
Pietrii Mari, iar apoi revenind în şa, putem coborî prin largi pajişti în Valea Motrului Sec. Acest
traseu durează 6-8 ore şi ridică probleme de orientare în porţiunile împădurite.
* PEŞTERA SFODEA
(Fig. 92)
Localizare şi căi de acces. Peştera Sfodea e situată în Podişul Mehedinţi, în versantul stâng al văii
Topolniţa, la o altitudine de 435 m şi 15 m deasupra văii. Accesul auto în zonă este facilitat de şoseaua
asfaltată Tg-Jiu - Baia de Aramă- Ponoarele-Balta-Drobeta-Turnu Severin, aproape în întregime
asfaltată şi care atinge câteva interesante obiective peisagistice ale podişului, printre care amintim
Podul de la Ponoarele şi Peştera Podului, Lacul Zăton, Peştera Mare de la Balta etc. La peşteră se poate
ajunge fie prin drumul Oireşu - Balta, din care o potecă traversează Dealul Cusacu, peste un câmp de
doline şi iese la Sfodea fie coborând pârâul Bălţii, până la satul Sfodea. La nord de satul Sfodea se află
deschiderea, de dimensiuni moderate, a peşterii, săpată în masivul Boldul Izvorului.
Date istorice. Peştera a fost explorată în 1962 de V. Decu şi M. Bleahu şi deschisă în 1967.
Explorări făcute în 1980 de speologii amatori au adăugat noi galerii.
Descriere. Este o peşteră activă, cu porţiuni subfosile, monoetajată, cu o lungime cartată de
700 m. Ea se dezvoltă pe un sistem de diaclaze orientate est-vest şi nord-est-sud-vest, înguste şi înalte.
După intrarea joasă se coboară într-o galerie cu înălţimii de l-3 m, cu planşeul acoperit cu pietriş şi
nisip şi cu mici ochiuri de apă. În perioadele ploioase prin acest sector curge apă. După 150 m
pătrundem într-o mică sală, cu pereţii împodobiţi de curgeri stalagmitice, cu morfologia complicată
prin prezenţa a doi pilieri de calcar, înalţi de 3 m.
În continuare, galeria este dezvoltată pe diaclază, morfologia fiind însă influenţată de regimul
vados, de curgere, în care s-a format; cavitatea. Putem vedea frumoase linguriţe, clopote de eroziune şi
marmite, în pereţi este marcat un nivel de curgere. Podeaua, deşi acoperită în cea mai mare parte cu
aluviuni fine rămase de la viituri, prezintă din loc în loc stalagmite şi cruste calcitice cu microgururi.
Acestea, împreună cu curgerile parietale, formează podoabele calcitice ale peşterii.
Către capăt, galeria devine permanent activă şi de departe putem auzi zgomotul unei cascade
de 3 m înălţime, prezentă în porţiunea terminală. Galeria se îngustează tot mai mult şi se termină cu un
lac de sifon impenetrabil.
Peştera Sfodei este opera unui mic pârâu care se pierde puţin mai la nord, într-un ponor aflat
în Valea Bălţii, pârâu ce reapare în firul Topolniţei cam 80 m în amonte de deschiderea peşterii.
Condiţii de vizitare. Este necesar echipamentul speologic obişnuit (cască, salopetă, lampă şi
cizme înalte). Vizitarea durează 1½ oră şi nu se recomandă perioadele ploioase sau când există
posibilitatea producerii de averse.
Bibliografie. A. Docou, V. Decou şi M. Bleahu (1967), M. Bleahu şi col. (1976).

* PEŞTERA BALTA
(Fig. 93)
Sinonimii : Peştera Mare de la Balta.
Localizare şi căi de acces. Unul dintre cele mai interesante obiective speoturistice ale
traseului Baia de Aramă-Drobeta-Turnu Severin, ce străbate principala zonă carstică a Podişului
Mehedinţi, este Peştera Balta, situată la 3,5 km spre sud-sud-vest de comuna cu acelaşi nume.
Prin comuna Balta trece şoseaua asfaltată în ultimii ani, care vine de la Baia de Aramă. Din
această şosea, în dreptul unei troiţe dinspre capătul comunei, trecem Valea Topolniţei peste un podeţ şi
mergem apoi pe o potecă în versantul drept. După 1 km întâlnim un mic pârâu pe care îl traversăm pe
la obârşie printr-un câmp de ferigi. Ne îndreptăm apoi spre sud, spre dealul Gorneşti, de unde, după
încă 300 m, ajungem la peşteră, a cărei deschidere se află în locul numit „Câmpul Peşterii”, la o
altitudine de 500 m.
Date istorice. A fost semnalată de V. Dumitrescu în 1880. În 1913, agronomul şi biologul C.
N. Ionescu, pionier al biospeologiei româneşti, face prima descriere, în anii 1928-1930 R. Jeannel face
cercetări de biologie, care vor fi continuate apoi de P. A. Chappuis, V. Deou, A. Negrea etc. În peşteră
s-au făcut în 1955 săpături arheologice de către C. S. Nieolaescu-Plopşor.
În 1962 se realizează cartarea de către Decu şi Bleahu a 600 m de galerii, în 1980 speologii
amatori din Cercul speologic „Focul Viu” descoperă noi galerii, actuala lungime fiind de l 075 m.
Descriere. Este o peşteră complexă, cu două galerii principale aproape paralele, orientate spre
nord. Ea are trei intrări. Intrarea nordică corespunde insurgenţei. Celelalte două intrări corespund
resurgenţei. Între ele se dezvoltă galeria numită Galeria de legătură.
Galeria de Legătură, considerată anterior ca Peştera Mică de la Balta, are o lungime de 220 m
şi dimensiuni relativ reduse, cu cîâeva strâmtori mai greu penetrabile. Ea prezintă sectoare slab
meandrate, înalte până la 5 m şi modelate de 12 niveluri de eroziune, reprezentând tot atâtea stadii de
adân-cime a reţelei active a peşterii. Morfologia acestei galerii, în prima sa parte, este de tip freatic, cu
ramificaţii labirintice, forme de dizolvare cavernoase, cupole de coroziune şi hiefoglife. În aval, pârâul
ce traversează parţial galeria a generat forme de curgere, cum sunt valurile de eroziune. Planşeul
acestei galerii este format din material aluvionar, mai ales în zona dinaintea ponorului subteran, şi din
crustă stalagmitică. Pârâul subteran captat în Galeria de Legătură reapare în dreptul ieşirii sudice, unde
confluează cu pârâul ce vine din Galeria cu Gururi. Galeria cu Gururi este paralelă cu prima, dar mai
scurtă, în schimb, dimensiunile sale sunt mult mai generoase : înălţimi până la 10 m şi lăţimi de 3 - 5
m. Ea se termină cu o sală foare mare, de 35x20 m.
Dar nu dimensiunea este principalul element de atracţie al acestei galerii, ci formaţiunile
calcitice, abundente în special în porţiunea terminală : gururi, stalagmite, stalactite, curgeri parietale şi
câteva coloane masive, în porţiunea de la început o parte din formaţiunile stalagmitice au fost sparte şi
scoase pentru a fi folosite ca materiali de construcţie la ridicarea unui spital din comună. Totuşi,
formaţiunile existente şi decarul subteran generos justifică efortul de a o parcurge şi oferă iubitorilor de
fotografie subterană subiecte variate.
Condiţii de vizitare. Peştera Balta poate fi parcursă în orice anotimp, fără echipament
deosebit. Se recomandă cizmele înalte, cască şi surse duble de iluminare.
Vizitarea, durează 1½ oră.
Bibliografie. C. N. lonescu (1914), P. A. Chappuis şi R. Jeannel (1951), A. Decou, V. Decou
şi M. Bleahu (1967), M. Bleahu şi col. (1976).
* PEŞTERA CURECEA
(Fig. 94)
Sinonimii: Peştera din Dealul Curecea, Peştera din Cornetul Malarişcăi, Peştera din Crovul lui
Răscrăcea.
Localizare şi căi de acces. Alături de Sfodea şi Balta, Peştera Curecea formează tripticul
speologic de pe raza comunei Balta, în centrul Podişului Mehedinţi. Cavitatea e săpată în Deadul
Curecea, în locul numit „La Morminţi” la o altitudine de 540 m pentru deschiderea aval şi 585 m
pentru intrarea amonte.
Din comuna Balta se merge pe drumul spre Cireşu cam 3 km, până în Lunca Ponorelului.
Traversăm albia unui mac pârâu şi urcăm în platoul cu doline al Dealului Curecea. Într-una din aceste
doline, numită „Crovul lui Răserăcea”, se află intrarea din amonte a peşterii, la cea 400 m distanţă spre
sud de ponor.
Date istorice. Peştera a fost semnalată de I. Vintilescu în 1941. În 1962, V. Decu şi M. Bleahu
au explorat-o în cea mai mare parte, iar în 1967 i-au publicat harta şi descrierea. Explorări recente
făcute de speologii amatori au mărit lungimea cunoscută a acestei peşteri, prin adăugarea de noi galerii.

Descriere. Este o peşteră mare, polietajată, lungă de circa 4 000 m. Prezintă două deschideri.
Deschiderea nord-vestică este cea găzduită de dolină. Ea începe cu un aven de 10 m adâncime, uşor
accesibil, care deschide accesul în galeria principală. Această galerie are două ramuri : ramura nordică
este parţial activă şi are o lungime de cca 250 m. Ea prezintă câteva porţiuni accidentate şi îngustări,
care o fac greu penetrabilă, fiind mai mult dezvoltată pe un sistem de diaclaze. Pereţii sunt din calcar
nou, neîmpodobiţi. În schimb, ramura sudică a galeriei principale prezintă frumoase profile de tip „faţă
de strat”, cu tavanul orizontal de care atârnă stalactite masive.
Cele mai frumoase podoabe concreţionare sunt stalactitele din mondmilch, lungi până la l
metru. Prezenţa acestor stalactite, împrenă cu secţiunile de tavan plan-orizontale, formează un
ansamblu peisagistic plin de farmec, care ne încântă şi ne intrigă deopotrivă. Planeitatea tavanului nu se
datoreşte unei suprafeţe de stratificaţie, după cum s-ar crede, căci în ramura nordică a galeriei
principale, mai multe aliniamente de accidente silicoase bine reliefate prin coroziunea carstică ne arată
adevărata înclinaţie a stratelor, care nu sunt orizontale. Este mai degrabă vorba de „oglinda” unei
suprafeţe freatice la nivelul căreia tavanul a fost sculptat astfel. În zona mijlocie, galeria principală
primeşte un mic afluent dreapta, ce vine dintr-un ponor aflat la baza versantului estic al dealului.
Planşeul este acoperit în aceste porţiuni cu argilă sau material elastic fin, iar în zonele fosile cu crustă
calcitică şi argilă de decalcifiere.
În porţiunea sudică galeria principală face numeroase coturi şi meandre, menţinându-şi
morfologia pe diaclază şi tavan plan-orizontal, cu spaţii confortabile, uşor de parcurs. Spre capăt ea
prezintă două bifurcaţii care se reîntâlnesc după cca 100 m. Se poate ieşi prin deschiderea sudică a
peşterii, de dimensiuni mai mici, situată la 1 100 m distanţă faţă de prima intrare. Această deschidere
funcţionează ca insurgenţă în perioadele foarte ploioase, sistemul activ al peşterii fiind în acest caz o
triplă confluenţă subterană. Cele trei pâraie sunt cele care au şi generat-o.
Având această geneză complexă, Peştera Curecea are şi o morfologie variată : niveluri de
eroziune, valuri de eroziune („linguriţe”), xenolite silicoase, marmite, nişe de coroziune, hieroglife,
pilderi. Dacă la acestea adăugăm şi concreţiunile din zonele fosile, obţinem o mare bogăţie de subiecte
pentru amatorii de fotografii subterane.
Condiţii de vizitare. Peştera nu prezintă probleme tehnice deosebite, dar fiind lungă, necesită
surse duble de iluminare şi rezervă de carbid şi de baterii. Durata vizitei este de 3-4 ore.
În perioadede ploioase se recomandă folosirea echipamentului adecvat (cizme, combinezon
impermeabil) şi barcă pneumatică.
Bibliografie. A. Decou, V. Decou, M. Bleahu şi col. (1976).
** PEŞTERA IZVERNA
(Fig. 95)
Localizare şi căi de acces. Peştera Izverna este resurgenţa pârâului cu acelaşi nume. Ea se
găseşte în capătul vestic al comunei Izverna, la poalele Munţilor Mehedinţi, în Dealul Peşterii, la o
altitudine de 600 m.
Din şoseaua asfaltată Baia de Aramă-Turnu Severin, în dreptul satului Turtaba, se află
indicatorul rutier spre comuna Izverna. (În poiana din dreptul acestui indicator se ţine în fiecare an, în
mai, o importantă nedeie a mehedinţenilor : „Târgul de la Turtaba”).
De la intersecţie, mergând pe drumul comunal 5 km, se ajunge până lângă peşteră, aflată la
100 m distanţă de ultima casă din Izverna.
Date istorice Este explorată pentru prima data de biospeologul C. N. Ionescu pe o lungime de
200 metri; în 1914 el publică o descriere a acestei porţiuni. In 1951 P.A. Chappuis şi A. Winkler dau o
descriere mai amănunţită, iar ulterior, V. Decou face cercetări de biospeologie (1964-1967)
În 1973, C. Goran realizează planul peşterii apărut în 1976. O echipă a Cercului speologic Focul Viu”
condusă de S. Roată, recartează în 1979 peştera descoperind galerii noi astfel că lungimea actuală este
de 1500 m. In acelaşi an încep şi explorările cu scafandrul autonom, cu rezultate promiţătoare,
explorări care sunt în curs de desfăşurare.
Descriere. Este o peşteră activă cu porţiuni scurte subfosile şi fosile. Prezintă o galerie
principală cu unele ramificaţii orientată NV – SE.
Prin intrarea cu dimensiunile 4x3 m care este şi resurgenţa pîrîului se urcă o săritoare de 3m şi
apoi , printr-un scurt culoar se intră in galeria principală. Această galerie este dezvoltată pe un sistem
de diaclaze prelucrate prin eroziunea apei. Înaintăm ocolind cîteva marmite apoi printr-un lung coridor
cu cîteva mici lacuri cu apă de infiltraţie ce pot atinge adîncimea de 75 cm. Aceste oglinzi de apă
cristalină reprezintă preludiul apelor peşterii. După un scurt culoar dezvoltat pe o diacliză auzim
chemarea unei cascade. Escaladăm un prag de stîncă şi în faţa noastră se află un bazin cu apă de o
limpezime neobişnuită adînc de 1,5 m cu suprafaţa încreţită de de valurile pe care le face micul torent
ce curge printr-un jgheab natural. Limpezimea şi culoarea apei au inspirat şi denumirea acestuia de

Lacul Verde. Pentru a-l depăşi este necesară o barcă pneumatică, soluţie preferabilă traversării sale
înot, deoarece temperatura nu depăseşte 8oC.
Dacă suntem buni căţărători, vom află alege o variantă mai simplă : în Partea stîngă se află un horn
dezvoltat în diaclază; care urcă mai întîi cam 5 m, depăşind un prag de la care va trebuie să coborîm o
suprafaţa de calcar foarte înclinată, netedă, modelată de lapiezuri. Regăsim în acest fel pîrîul subteran
care iese de sub oglinda unui sifon. Este Sifonul Verde,
explorat doar cu scafandrul autonom,
lung de 50m şi adînc de 12m. În paralel cu el continuă însă Galeria Fosilă pe care o urmăm urcînd un
prag de calcit ce ne obligă să urcăm cîţiva metri aplecaţi. Urmează o porţiune de 80 m , relativ uşor de
parcurs in care galeria se dezvoltă pe o diaclază înaltă de 2-4 m împodobită cu cîteva stalagmite .În
capatul acesteia se află Vestiarul Scafandrilor, o sală de prăbuşire, cu dimensiunile de 12x8 m şi înaltă
de 2-6 m. Această sală comunică cu pârâul subteran prin două deschideri : prima, la dreapta coboară un
tobogan de calcar până la oglinda unui lac de sifon : cealaltă, în partea opusă, este intrarea într-un puţ
de 5 m, care conduce pe pârâul subteran până la acelaşi lac. Acesta este Sifonul Scurt, de 20 m
lungime, cu o adâncime de 5 m, care marchează sfârşitul traseului accesibil turiştilor, dar nu şi al
peşterii. Căci, după cei 20 m, urmează o noua galerie emersă, lungă de 100 m şi, în sfârşit, un nou
sifon, un adevărat puţ înecat, care a fost explorat în vara anului 1982 până la adâncimea de 48 m şi care
continuă.
Morfologia galeriilor este tipică peşterilor active : întâlnim septe de eroziune, profile eliptice,
pilieri, valuri de eroziune şi marmite. Pretutindeni unde apare, pârâul subteran imprimă peisajului o
notă de nelinişte şi forţă, iar lacurile sunt printre cele mai limpezi ape ce se pot întâlni sub pământ.
Condiţii de vizitare. Pentru depăşirea Lacului Verde este necesară fie o barcă pneumatică, fie
o cordelină sau o scăriţă de 10 m pentru varianta ocolitoare.
În rest, echipamentul trebuie să cuprindă cască, cizme şi o sursă bună de lumină.
Nu se recomandă perioadele cu posibile viituri, ce pot inunda pasajele subfosile ale peşterii,
blocând astfel ieşirea. Vizitarea durează 1½ oră.
Bibliografie. M. Bleahu şi colab. (1976). S. Roată (1980).
** PEŞTERA PODULUI
(Fig. 96)
Sinonimii: Peştera de la Ponoare, Peştera de la Podul Natural, Peştera de la Cracu Muntelui.
Peştera de la Podu de Piatră.
Localizare şi căi de acces. Este un obiectiv speologic bine cunoscut, mai ales datorită
învecinării sale cu faimosul Pod Natural cu care este înrudită. Peştera Podului se află în dealul Cracu
Muntelui, la o altitudine de 265 m, în centrul comunei Ponoarele. Şoseaua asfaltată ce porneşte din
Baia de Aramă face serpentine largi ocolind depresiunea Ponoarele şi urcă apoi pe lângă centrul civic
al comunei, în apropiere se află ramificaţii înspre Pădurea de Liliac, unde în fiecare început de mai are
loc mare nedeie oltenească „Sărbătoarea liliacului”.
Şoseaua se angajează apoi chiar peste arcada de piatră a Podului Natural - monument al naturii
-, punct în care se află o placă indicatoare şi un mic popas turistic. Se poate parca maşina în acest loc.
O potecă ne conduce, după câţiva zeci de metri, în portalul peşterii.
Date istorice. Prima descriere ştiinţifică, deşi sumară, a fast făcută de C. N. Ionescu în 1913.
În 1928, P. A. Chappuis şi A. Winkler explorează întreaga peşteră, iar rezultatele sunt publicate în
1951. Cercetări de morfologie asupra acestui cornolex carstic sunt făcute în 1940 de către T.
Vintilescu, în timp ce hidrologia complexă a sistemului este abordată în 1963 şi 1967 de M. Bleahu şi
V. Decou, care pun în evidenţă relaţia dintre Lacul Zaton, estavela din peşteră şi ponorul Gaura
Iepurelui.
Descriere. Este o peşteră complexă, polietajată, cu două deschideri. În intrarea de la Podul
Natural este o arcadă largă de 15 m şi înaltă de 3 m, deschizând accesul într-o galerie descendentă pe
primii 30 m, apoi suborizontală. Lungimea totală este 734 m.
Galeria are dimensiuni mari, de 10-12 m lăţime şi 5-8 m înălţime. Podeaua este acoperită cu
argilă moale şi material elastic fin. Această galerie constituie, de fapt, Galeria Principală şi este
subfosilă. În perioadele ploioase, mai ales primăvara, ea se transformă într-un mare lac ce nu poate fi
străbătut decât cu barca pneumatică.
Din această galerie se ramifică în stânga, după 130 m. Galeria Fosilă, în care se urcă mai întâi
o pantă abruptă. Tot din galeria principală se desprinde, pe dreapta, un diverticul cu nivele de eroziune,
înfundat după 50 m.
În zona mijlocie, podeaua este întreruptă de existenţa unui puţ cu gura în formă de pâlnie, care
ocupă aproape întreaga deschidere. Este aşa-numita estavela din Peştera Podului, adică un puţ prin care
apa de infiltraţie din peşteră se scurge în perioadele normale, dar prin care apa poate să şi iasă,
circulând în sens invers, atunci când nivelul acviferului carstic se ridică, obligând pâlnia să funcţioneze

ca preaplin de evacuare a surplusului de debit. Acest sorb, adânc de 6 m, face legătura cu etajul activ,
încă neexplorat, al peşterii. După 50 m, galeria începe să urce o pantă cu bolovani şi iese printr-un
frumos portal de formă eliptică la Lacul Zăton.
Galeria Fosilă prezintă de asemenea spaţii mari. Ea este bogat concreţionată cu domuri
stalagmitice stalagmite, stalactite, draperii foarte lungi şi stalactite fistulare. Deşi nici această peşteră
nu a fost cruţată de unii turişti şi se poate vedea cum unele stalagmite au fost tăiate cu ferăstrăul (!), ea
este spectaculoasă, mai ales în Sala Finală, care ne impresionează prin dimensiunile sale. Continuarea
acestei galerii a fost blocată de prăbuşiri, peste care s-a aşternut o platoşă de calcit groasă, ce coboară
în trepte. Pentru a vedea şi mai ales pentru a fotografia peisajul subteran al Galeriei Fosile, sunt
necesare surse puternice de lumină. Numai astfel vom putea zări şi filigranul broderiilor calcitice.
„ploile” de stalactite fistulare şi grafismul ciudat al ,,pieilor de leopard”, ce completează inventarul de
forme subterane ale acestei cavităţi.
Peştera Podului este opera apelor Zătoraului care se drenau cândva prin galeriile, ca şi pe sub
arcada Podului Natural, detaşat acum de restul peşterii în urma unor prăbuşiri.
Condiţii de vizitare, în anotimpul uscat se poate vizita în orice ţinută. Se recomandă folosirea
cizmelor deoarece în peşteră este multă argilă moale, mai ales în zona sorbului. De asemenea din cauza
spaţiilor mari şi a culorilor închise, se recomandă, mai ales pentru Galeria Principală, lămpi cu carbid.
Când peştera este inundată ea poate fi străbătută cu barca, ceea ce dă vizitării un plus de dificultate dar
şi de farmec.
Bibliografie. C. N. Ionescu (1913), P A Chappuis şi R. Jeannel (1951), A. Negrea (1962) M
Bleahu şi V. Decou (1963), A. Decou, V. Decou şi M. Bleahu (1967), M. Bleahu şi col. (1976).
* PEŞTERA MARTEL
(Fig. 97)
Localizare şi căi de acces. Peştera Martel e situată în Valea Metrului Sec, în versantul stâng,
sub abruptul masivului Faţa Pietricelei la o altitudine de 370 m şi la numai 1 m deasupra talvegului. Se
poate ajunge la deschidere mergând pe drumul forestier ce urcă spre nord din satul Motru Sec. În
dreptul bornei 4 + 2, rămasă de la fosta linie de decovil, se află chiar lângă drum intrarea dublă, de mici
dimensiuni, a cavităţii. Nu departe de acest punct, la circa 150 m în amonte, dar în versantul opus, se
află în dreptul unei punţi de lemn peste Motru Sec intrarea vizibilă din drum a Peşterii Lazului.
Date istorice. A fost explorată pentru prima dată de V. Decu şi F. Argintaru, între anii 19591962, iar schiţa a fost publicată în 1967 de V. Decu şi M. Bleahu. În peşteră s-au făcut cercetări ample
de biospeologie (A. Negrea, V. Deicu, F. Boţea, M. Georgescu etc.).
În 1978, speologi amatori din Cercul speologic „Focul Viu” au explorat şi cartat importante
prelungiri, bogat concreţionate, care au dublat aproape lungimea cunoscută anterior.
Descriere. Este o peşteră mare, complexă, cu galerii active şi subfosile, dezvoltate pe un
sistem de diaclaze (lărgite în regim freatic, cu o lungime de 4 400 m). După intrare coborâm printr-o
galerie scundă până la un puţ de 5 m, după care se avansează pe o dia-clază înaltă care comunică în
câteva puncte prin fante deschise în podea cu etajul inferior, activ. Pe acest parcurs apar mai multe
obstacole, pentru depăşirea cărora este nevoie de condiţie fizică : două puţuri, toboganele I-III şi
strâmtori ce se pot trece numai în ramonaj şi în forţă, cum este Marea Diaclază. Principala
caracteristică morfologică a acestui sector o constituie varietatea formelor de coroziune. În calcarul
foarte alb, parţial recristalizat, dizolvarea a muşcat aparent haotic, construind ornamentaţii cavernoase,
septe, nişe, lamele şi tripanolite, cu forme care prin contorsiunile lor ne amintesc de sculpturile lui
Henry Moore.
Un alt element morfologic îl constituie prezenţa sifoanelor, precum şi dezvoltarea
diverticulelor labirintice, specifice unei săpări în regim freatic.
Trecerea sifoanelor se face relativ uşor în perioadele secetoase, pentru că podeaua lor este, de
obicei, acoperită cu nisip grosier şi pietriş fin bine spălat. Dacă retragerea apelor din reţeaua superioară
nu este completă, sifoanele se trec greu sau deloc. De altfel, situaţia hidrologică este şi principalul
obstacol în calea parcurgerii reţelei de galerii ale acestei peşteri; orice ploi urmate de creşteri ale
nivelului Motorului şi, implicit, ale nivelului freatic, determină inundarea sifoanelor şi bararea
accesului. În perioadele de viituri întreaga reţea superioară de galerii funcţionează ca preaplin pentru
etajul activ.
În acest caz „buretele” freatic al peşterii filtrează apa care iese limpede prin gura peşterii. La
secetă, pe măsură ce apele scad, se deschid, pe rând, Sifonul cu Emisar, Sifonul Mic şi, în mod
excepţional, Sifonul Terminal.
Dezamorsarea Sifonului Terminal deschide accesul spre zona recent descoperită a peşterii,
care adăposteşte speleoteme rare, între care stalactite fistulare lungi de aproape 1,5 m, probabil cele
mai lungi din ţara noastră.

Umplutura peşterii este formată din terase de nisip şi pietriş, din planşee calcitice şi stalactite,
în special de tipul „macaroanelor”. Se mai găsesc, de asemenea, frumoase stalactite recristalizate, cu
structură cristalină celulară, gururi, draperii şi perle poliedrice.
În această peşteră se pot vedea şi fotografia unele dintre cele mai tipice forme de coroziune
subterană.
Condiţii de vizitare. Este o peşteră dificilă, care supune la eforturi fizice deosebite pe cei ce
doresc s-o parcurgă în întregime. Necesită echipament speologic individual complet, format din cască,
combinezon, cizme, surse duble de lumină cu autonomie de 8-12 ore, cordelină, scăriţă de 5 - 10 m. Se
recomandă îmbrăcăminte de lână.
În orice caz, nu se va porni la parcurgerea acestei peşteri în perioadele ploioase şi, mai ales,
când există riscul producerii de viituri, închiderea sifoanelor se poate face şi la 1-2 zile după ploi, şi
chiar în intervalul de timp când ne aflăm înăuntru.
Bibliografie. A. Decou, V. Decou şi M. Dleahu (1967), M. Bleahu şi col. (1976).
* PEŞTERA LAZULUI
(Fig. 98)
Localizare şi căi de acces. Ca şi Peştera Martel, Peştera Lazului e săpată în Valea Motrului
Sec. Ea se dezvoltă în versantul drept al văii, la baza masivului Sohodoalele, reprezentând colectorul
principal al platoului dolinar ce se află pe suprafaţa acestuia.
Se urcă pe drumul forestier de pe valea Motrului Sec, cam 4 km din satul cu acelaşi nume. O
punte de lemn traversează râul chiar sub drum, făcând legătura cu o potecă de 50 m, ce conduce direct
în peşteră. Portalul acesteia se vede din drum.
Acest drum forestier ne facilitează de altfel întâlnirea şi cu alte obiective carstice din zonă:
Peştera Martel, Peştera-aven din Sohodoalele Mici, precum şi una din variantele de urcare în Piatra
Mare Cloşanilor, munte calcaros sălbatic şi puţin vizitat, care domină cele două văi ale Motrului.
Urcând până la obârşia văii, pe o potecă ce şerpuieşte printre plopi, mesteceni şi căsuţe olteneşti
răzleţite pe versanţi, putem traversa în 3-4 ore Munţii Mehedinţi, pentru a ieşi lângă Cheile Concoaia.
Date istorice. Peştera, cunoscută parţial de localnici, a fost cercetată pe o lungime de 160 m
de biospeologii P. A, Chappuis şi R. Jeanud în 1928. În anii 1955 şi 1959 s-au făcut cercetări
arheologice şi biospeologioe, iar în 1961 M. Dleahu şi V. Decu au efectuat explorarea celei mai mari
părţi a reţelei, cartând o lungime de 2 200 m.
După 1977, explorările au fost reluate de echipe ale Cercului Speologic „Focul Viu”, care au
cartat noi galerii.
Descriere. Ca şi vecina sa, Peştera Martel, Peştera Lazului este o reţea vastă, polietajată,
modelată parţial în regim freatic, cu numeroase sifoane. Se cunosc peste 4 km de galerii, dar mai sunt
posibilităţi de continuare.
După portalul de 4x3 m al intrării, se parcurge un prim coridor spaţios, cu secţiune neregulată,
săpat în calcare puternic dezagregate. După 30 m, o scurtă galerie conduce intr-o sală mai înaltă.
Urmează un sector, numit zona Labirint, în care nenumăraţi pilieri încep să complice morfologia
galeriei care devine foarte ramificată. O (ramificaţie ne conduce după o căţărare de câţiva metri într-un
sistem de culoare înguste şi sinuoase, care în mai multe puncte comunică cu galeria inferioară, unele
întorcân- du-se către intrare. Prin aceste culoare putem ajunge la nivelul superior al sălii (Atenţie ! Loc
periculos), de unde putem admira pe tavan un frumos candelabru concreţionar. Coborând fie printre
mari blocuri prăbuşite în galeria principală, cu ajutorul unei scăriţe, fie reîntorcându-ne pe traseul de
venire, putem reveni în galeria principală pe care ne continuăm înaintarea către sud. Galeria coboară,
trece printr-o strâmtoare împărţită de un pilier în două ferestre şi coboară apoi până la un sifon, care
este închis în perioadele ploioase.
În acest sector galeria prezintă o morfologie de conductă forţată, dezvoltată când pe diaclază,
când având secţiuni circulare şi eliptice, cu înălţime medie de 3-4 m. După cca 350 m galeria coteşte
brusc spre vest. Coborâm succesiv două saloane lungi de 30-50 m şi adânci de 8-10 m, târându-ne în
.câteva puncte pe pantele de nisip. Urmează o difluenţă a galeriei, a cărei morfologie freatică se
suprapune în acest sector cu cea de curgere liberă.
Întâlnim secţiuni eliptice, cupole şi nişe de coroziune, valuri de eroziune şi marmite. Din acest
punct de vedere Peştera Lazului ne oferă un traseu extrem de instructiv privind modul de curgere a apei
sub pământ şi mecanismul de adâncire al unei reţele carstice, în câteva puncte în peretele drept (pe
sensul de înaintare) apar mici afluenţi care curg pe o scurtă porţiune şi dispar apoi în peretele stâng, în
mici crăpături. Aceşti afluenţi confluează într-o reţea inferioară de galerii active, doar în mică măsură
cunoscută, în tavan se deschid numeroase hornuri ce fac probabil legătura cu Peştera-aven din
Sohodoalele Mici, săpată în platoul dolinar de deasupra. Către capăt, după câteva sute de metri de la
cot, zonele inundate se înmulţesc şi pe o ramificaţie din dreapta vine chiar un pârâu permanent, ce udă

secţiunea galeriei.
Peştera devine tot mai joasă şi accesul este îngreunat de o zonă de sifoane şi de acumulările de
material aluvionar, care ne obligă să ne întoarcem. În continuare, cavitatea face un nou cot, având
tendinţa să se întoarcă spre versant.
Acest fapt este o dovadă în plus că ea funcţionează la ape mari ca un meandru al Metrului,
care inundă toate galeriile peşterii ce se dezvoltă sub nivelul său.
Condiţii de vizitare. Din particularităţile hidrologice relatate, rezultă că vizitarea se poate
face numai în perioadele mai uscate şi în nici un caz când există posibilitatea producerii viiturilor. Este
necesar echipamentul speologic obişnuit format din cască, salopetă, cizme, lămpi cu autonomie de 4-5
ore cel puţin, eventual o cordelină sau scăriţă pentru a coborî săritoarea de 8 m din Sala de sub labirint.
Bibliografie. P. A. Chappuis, R. Jeannel (1951), A. Decou, V. Decou şi M. Bleahu (1967), M.
Bleahu şi col. (1976).
* PEŞTERA-AVEN DIN SOHODOALELE MICI
(Fig. 99)
Sinonimii: Peştera lui Arion Arjoc.
Localizare şi căi de acces. Peştera se deschide în platoul dolinar al Masivului Sohodoalele
Mici, la o altitudine de 540 m.
Din versantul drept al Văii Motrului Sec, urcă în momentul de faţă un drumeag forestier direct
prin firul unui ogaş. După 500 m părăsim drumul de pe ogaş şi urcăm în versantul stâng al acestuia, pe
o potecă abia vizibilă ce şerpuieşte printr-o pajişte. După ce am urcat o diferenţă de nivel de 120 m,
intrăm în pădurea de fag, unde vom întâlni câteva mari doline, într-una dintre acestea se află intrarea
avenului.
Date istorice. Peştera a fost explorată pentru prima dată în 1960 de D. Dancău. Ulterior a
prilejuit cercetări de biospeologie (V. Decu, A. Negrea, L Tăbăcaru, 1952-1980), precum şi de
speologie fizică (microclimat) în 1979.
Descriere. Este o peşteră de dimensiuni medii, având o lungime de 220 m şi o denivelare
totală de 35 m. Din dolină pătrundem cu ajutorul unei corzi sau mai bine al unei scăriţe, amarate de
unul din fagii de la marginea dolinei, într-o pâlnie ce ne conduce într-un puţ de 10 m adâcime. La baza
acestuia se află o acumulare de bolovani şi material vegetal sub forma unui con de acumulare, pe panta
căruia putem coborî în două direcţii. Mergând mai întâi pe ramura estică, pătrundem după un scurt
târâş într-o galerie spaţioasă, care are în tavan câteva hornuri înalte. Galeria are 35 m şi spre capăt
prezintă mai multe diverticule. Sutem într-o încăpere frumos concreţionată, cu gururi, scurgeri
parietale, stalactite şi stalagmite. Remarcăm dintre formaţiuni stalactitele fistulare transparente şi
albeaţa de zăpadă a unor cruste de mondmilch.
Revenind la baza puţului de acces putem intra pe ramura vestică. Aici un culoar descendent,
cu multe prăbuşiri, ne conduce după 10 m într-o sală spaţioasă, lungă de 20 m şi lată de 3-5 m, cu mai
multe diverticule. Unul dintre aceste diverticule se dezvoltă pe o diaclază şi găzduieşte un frumos lac
cu apă limpede şi adâncă de l-2 m.
În podeaua unui alt diverticul se deschide un puţ ce coboară, tot mai îngust, circa 10 m, şi există
presupunerea că ar comunica cu reţeaua de galerii a Peşterii Lazului, care se dezvoltă dedesubt.
Elementul cel mai interesant din punct de vedere peisagistic îl constituie concreţiunile masive de calcit
şi mondmilch, lungi până la 2 m, îndeosebi stalactite, stalagmite şi cruste.
Un frumos planşeu stalagmitic, de formă curbată, închide sub el o mică peşteră în peşteră.
Stalactitele din această parte sunt net deosebite ca morfologie de cele din ramura estică, ale prezentând
suprafeţe septale poliedrice (stalactite cu faţete, stalactite „zgribulite”), a căror geneză este legată de
realizarea în subteran, în anumite perioade, a unor temperaturi negative.
Nu este exclus ca existenţa presupusei legături prin puţul de 10 m să fi favorizat o circulaţie a
aerului rece din timpul iernii.
Condiţii de vizitare. Pentru coborârea avenului este necesară o coardă de 15 m sau o scăriţă
speologică.
Peştera se poate vizita în rest fără a avea nevoie de un echipament special. Vizitarea durează o
oră.
Bibliografie. A. Decou, V. Decou şi M. Bleahu (1967), M. Bleahu şi col. (1976).
ZONA POLOVRAGI - CERNĂDIA
(Fig. 100)
** PEŞTERA POLOVRAGI

(Fig. 101)
Localizare şi căi de acces. Peştera Polovragi se află la nord de comuna cu acelaşi nume, în
versantul stâng al Cheilor Citeţului, la o altitudine de 670 m. Venind pe magistrala turistică a Olteniei,
care este şoseaua Râmnicu Vâlcea-Târgu Jiu, un indicator rutier aflat cam la jumătatea acestei distanţe
ne îndreaptă spre comuna Polovragi. Dacă ne oprim o clipă la răspântie, lângă fântâna cu cumpănă
înaltă, zărim munţii ridicându-se brusc în mijlocul şesului; sunt pereţii abrupţi ai masivului PolovragiCernădia, o bară calcaroasă care stă ca o stavilă în calea apelor ce coboară din Munţii Parângului şi
Căpăţânii. Zărim de aici şi adânca despicătură în munte a Cheilor Citeţului, care răsare direct din
netezimea terasei pe care se află satul. Denumirea Polovragi, de origine slavă, reflectă această situaţie
geografică, căci polo înseamnă câmpie, iar ovrag - defileu. Din şoseaua principală mai avem până la
peşteră cam 8 km. Trecem mai întâi prin frumoasa comună Polovragi, atestată documentar în anul
1480, o comună de munteni gospodari, ce îmbină în mod pitoresc trăsăturile portului şi obiceiului
sibian cu cele ale satului oltenesc. Se spune că aici, la Polovragi, se coc cele mai bune căpşuni, cântă
cel mai bun ansamblu de fluieraşi şi se ţes cele mai frumoase covoare olteneşti. La 20 iulie se
desfăşoară nedeia de la Polovragi, cea mai mare sărbătoaire câmpenească a oltenilor. Printre mândriile
locului se află şi Peştera Polovragi al cărei portal se deschide nu departe de mănăstire, la 200 m distanţă
de la intrarea în chei, într-un loc de mare sălbăticie. Un popas turistic cu căsuţe, aflat în lunca dinaintea
cheilor şi mănăstirea Polovragi însăşi pot găzdui până la 50 persoane. Tot aici, şi nu în chei, se pot
parca şi maşinile.
Date istorice. Peştera Polovragi a fost cunoscută din timpuri străvechi. Chiar deasupra ei,
săpăturile arheologice au scos la iveală vestigiile unei cetăţi dacice şi daco-romane. Ea a fost desigur
vizitată de-a lungul evului mediu şi locuită temporar de pustnici (Peştera lui Pahomie) sub
administraţia mănăstirii Polovragi.
Prima descriere a fost făcută de Joannes, în 1868. Al. Vlahuţă, care a vizitat-o, o menţionează
în cartea sa România pitorească, însemnări cu caracter ştiinţific au fost făcute de E. Racoviţă şi R.
Jeannel (1929), iar L Ilie face cercetări morfologice, realizând traversarea peşterii din aval în amonte şi
publică un articol în 1961, când aceasta era cunoscută pe o lungime de cca 3 km. În 1974, Cercul
speologic „Focul Viu” începe explorarea sistematică a reţelei de la Polovragi şi, prin descoperirea unor
noi galerii importante, peştera atinge în doi ani lungimea de 9 300 m, fiind a cincea din ţară.
Reluarea explorării, în special în zona etajului activ, ar putea, probabil, permite depăşirea lungimii de
10 km.
Descriere. Este o cavitate complexă, formată din galerii dezvoltate relativ liniar, paralel cu
versantul, din coridoare şi hornuri de legătură între aceste galerii. Un sistem de fracturi orientate
aproape nord-sud au fost dizolvate de apele Olteţului, la nivelul unei terase aflate cu cca 20 m mai sus
de talvegul actual. Martori ai acestei terase s-au conservat bine în peşteră (tavanul neted de la Culoarul
Motrului, nivelele de coroziune şi numeroasele planşee stalagmitice din galeria principală), dar şi în
chei, sub forma a numeroase nişe de dizolvare, unele umplute cu aluviuni.
Cele mai multe galerii pot constitui obiectul unei vizite turistice, prezentând numeroase
porţiuni joase, argiloase sau inundate. De aceea, vom descrie în continuare sectorul aval, „clasic”, al
peşterii, în care se poate intra prin portalul amenajat cu scări de beton. Acesta conduce într-o primă
porţiune mai spaţioasă, fără ornamentaţii calcitice cu podeaua acoperită de argilă, pietriş şi guano. Spre
dreapta se vede o scurtă ramificaţie, numită Culoarul Liliecilor.
În capătul sălii, spre stânga, putem admira pe scurgerile de mondmilch de pe pereţi,
vermiculaţii de argilă („piei de leopard”). Mai departe, pe cea nouă, galeria se prezintă cu porţiuni
drepte, de câte 40-50 m, alternând cu movile de bolovani şi material fin. Podoabele sunt sărăcăcios
distribuite sub formă de scurgeri parietale, stalagmite şi gururi masive. În peretele din dreapta se
desprind una după alta intrările scunde a două galerii. Prima dintre acestea conduce, după un parcurs
scurt dar anevoios, la Sala Lacului - o încăpere mai spaţioasă, unde, într-un decor de mare sălbăticie,
întunecos şi ostil, se află un lac de sifon. Scafandrii speologi din Cercul speologic „Focul Viu” au
coborât în această fântână subterană şi, la o adâncime de 12 m, au pătruns într-o galerie care după 50 m
răzbate din nou la suprafaţa apei. O nouă galerie, apoi un nou sifon care-şi aşteaptă exploratorii.Apa
din Sala Lacului se pierde în aval într-un alt sifon şi reapare după cca 300 m într-un izvor carstic, în
chei, chiar sub portalul peşterii. Şi acest traseu a fost explorat parţial cu scafandrul. Revenind în Sala
Lacului, ne continuăm drumul călcând peste gururi tocite, privind pereţii de calcar sbârciţi de
coroziune, cotropiţi de iscăliturile vanitoşilor drumeţi din toate timpurile. Ici-colo, dârele calcitului
imaculat, prelinse între timp, fac literele tot mai ilizibile: natura înţeleaptă acoperă sub vălul purităţii
minerale numele condamnate dinainte la uitare.
Deodată tresărim : din peretele drept al galeriei Moartea însăşi ne priveşte. Este un desen făcut
cu negru de fum de un călugăr, cu mulţi ani în urmă. În ciuda acestui macabru avertisment galeria
continuă paşnic. Un scurt urcuş la stânga ne permită să vedem Culoarul Stâlpului. Admirăm apoi un

frumos grup de stalactite, stalagmite şi coloane, ce se oglindesc în apa unui gur.
Mai departe tavanul galeriei de la înălţimi ce variază între 8 şi 2,5 m coboară, obligându-ne
întâi să ne aplecăm, apoi să ne târâm, apoi să ne întrebăm dacă înaintarea aceasta mai are vreun rost. În
mod normal ea are, dar acum tavanul prezintă o porţiune obstruată.
Condiţii de vizitare. Echipament obişnuit şi lămpi electrice sau cu carbid.
Vizitarea acestui sector din Polovragi nu ne prilejuieşte vederea unor peisaje subterane
frumoase. Şi totuşi, el are un farmec al lui : un suflu de demult pare că trece pe sub aceste bolţi afumate
de timp de torţele dacilor şi romanilor şi de făcliile călugărilor.
O scurtă călătorie în trecut ia sfârşit, când, orbiţi de lumină, trecem din nou prin portal.
Bibliografie. S. lancu, S. Lupu şi I. Ilie (1961), M. Bleahu şi col. (1976), A. Buta (1976).
CHEILE OLTEŢULUI
Coborând câţiva metri sub drum, chiar în dreptul portalului, atingem o mică platformă de pe
care putem admira spectacolul Cheilor Olteţului (Atenţie ! Loc periculos).
Cheile pot fi străbătute de la un capăt la celălalt chiar pe firul apei, traseu frumos dar...
foarte ud. Dacă această perspectivă nu vă îmbie, atunci vă recomandăm un traseu de 3 ore, pentru
vizitarea versantului stâng al Olteţului. Urcând de la peşteră pe drumul forestier, admirăm panorama
pereţilor calcaroşi, trecem peste două viaducte şi, după 1/2 oră ajungem în frumoasa poiană „După
piatră”, un loc larg, cu multă iarbă, pini şi mesteceni, făcut anume pentru popas. De lângă cabana
forestieră aflată aici, o potecă urcă prin defrişare în versantul stâng. După 40 minute atingem o şea,
cu largi privelişti spre Munţii Căpăţânii şi Parâng. Poteca lată ne conduce apoi spre sud, pe culme, pe
lângă pădurea de fagi şi prin melancolice poieni cu mesteceni. Pe traseu întâlnim aşa-numitul „Obor
al Jidovilor”, o formaţiune carstică neobişnuită, ce seamănă cu temelia pătrată a unui bastion şi pe
seama căruia circulă multe legende, în realitate este un relief structural al calcarelor, o reflectare în
morfologie a alcătuirii geologice. Poteca ne scoate apoi pe culmea golaşe a dealului, unde se află
cioplită cu litere chirilice, tocită de vânturi, Crucea lui Ursache.
Risipite printre pietre putem zări cioburi de ceramică dacă, rămasă de la cetatea aflată
cândva în acest loc. În zarea fumurie vedem câmpiile şi casele ca nişte jucării. De foarte jos, urcă spre
noi peste prăpăstii, murmurul Olteţului.
*** PEŞTERA MUIERILOR
(Fig. 102)
Sinonimii: Peştera Muierii de la Baia de Fier.
Localizare şi căi de acces. Peştera Muierilor e situată la nord de comuna Baia de Fier, în
versantul drept al cheilor săpate de pârâul Galbenu, la cca 650 m altitudine. Ea face parte din aceeaşi
zonă calcaroasă din care face parte şi peştera Polovragi, dar deoarece Olteţul este limita dintre Munţii
Căpăţânii şi Munţii Parâng, Peştera Muierilor aparţine celor din urmă.
În şoseaua naţională Râmnicu Vâlcea-Târgu Jiu, un indicator ne invită să intrăm la dreapta 5
km, spre comuna Baia de Fier şi Peştera Muierilor. Comuna Baia de Fier este o aşezare multiseculară,
menţionată sub numele de Bănia încă de acum 500 de ani. Locuitorii săi, olteni amestecaţi cu oierii
ardeleni stabiliţi aici de-a lungul timpului, nu se ocupă numai cu păşunea şi ogorul, ci lucrează la
fabrica de cherestea şi la exploatarea de grafit de pe Galbenu, cea mai importantă de acest fel din ţară.
Ieşind din comună, intrăm în chei şi după un kilometru ajungem la cabana „Peştera Muierilor”. Aici
există loc de pancare, bufet şi capacitate de cazare pentru circa 30 de persoane.
Date istorice. Peştera Muierilor a fost locuită încă din paleolitic şi neolitic, aşa cum o
dovedesc uneltele de silex şi ceramică descoperite de arheologi. Există, de asemenea, mărturii ale
prezenţei omului de-a lungul întregii istorii. Denumirea sa se pare că este legată de utilizarea ca
ascunzătoare pentru „muierile” satului, în timpul raitelor otomane pe aceste meleaguri.
Informaţii cu caracter ştiinţific asupra ei apar în 1894 (Al. Ştefulescu) şi 1898 (Gh. MunteanuMur-goci). O scurtă descriere este publicată de biospeologii P. A. Chappuis şi A. Winkler în 1951, dar
abia în 1952 o echipă, formată din M. Dumitrescu, T. Orghidan, J. Tanasachi şi Val. Puşcariu, face
cercetări sistematice, continuate apoi de L Viehmann, M. Bleahu, I. Ilie, G. Diaconu, I. Povară, C.
Goran. Rezultatul acestor cercetări este cartarea a 3 560 m de galerii, descoperirea unui nou etaj, a unor
minerale şi concreţiuni rare, a unei faune actuale şi fosile interesante.
O sinteză a acestor informaţii, bogat ilustrată, se poate găsi în albumul Peştera Muierilor, de
G. Diaconu, C. Lascu şi C. Ponta, apărut în 1980.
În 1963 Peştera Muierilor a fost amenajată ca obiectiv turistic, suferind apoi două reamenajări,
ultima în 1978. Ea atrage anual circa 50000 de vizitatori, deşi dotările turistice nu sunt din toate

punuctele de vedere la înălţimea cuvenită.
Descriere. Peştera Muierilor este o cavitate polietajată, cu galeiii dispuse pe trei niveluri clare,
iar un al patrulea nivel este bănuit dar încă nu a fost explorat. Lungimea totală este 3 566 m. Cea mai
importantă este Galeria Electrificată, lungă de 600 m, care străbate, de fapt, culmea calcaroasă a
Garbei, de la un capăt la celălalt. După intrarea cu dimensiunea 2x3 m, închisă cu poartă metalică, se
pătrunde într-o galerie de dimensiuni mijlocii, cu formaţiuni masive şi afumate. După câţiva zeci de
metri primele stalagmite ne reţin atenţia : Bazinele mici, Orga, Domul Mic - printre care se strecoară
poteca, pentru a ajunge într-un spaţiu mai larg, cu o răspântie. O luăm mai întâi spre stânga, trecem pe
lângă Altar, o frumoasă aliniere de coloane, şi ajungem sub Horn, o cupolă înaltă de peste 20 m, în care
privirea se pierde fără a-i zări lămurit capătul. Puţin mai departe, o peliculă roşiatică de limonit a
prilejuit denumirea de Piatra însângeratâ, unui loc unde putem vedea şi o interesantă secţiune de
galerie, determinată de linia sobră a faliilor. După Sala Altarului urmează un sector aparent arid, cu
tavanul puternic brăzdat de fisuri şi podeaua plină de grohotiş. Remarcăm totuşi secţiunea elegantă, de
arcadă, a galeriei ce ne conduce, după cca 120 m, într-o mică săliţă, unde de obicei sunt expuse vitrine
cu oseminte de Ursus spelaeus. Mai departe vom fi nevoiţi să mergem aplecaţi printre gururi cu apă, pe
o podină lunecoasă de scânduri. În sfârşit, ne putem ridica din nou la verticală, pentru a admira una din
mândriile peşterii : Sala Turcului, înaltă de 12 m şi lungă de 20 m, populată cu câteva „celebrităţi”,
despre care magnetofonul uman, care este ghidul, dă grupului de turişti spumoase amănunte : opulenta
Cadână ascunsă într-o firidă, în spatele Domului Mare, Moş Crăciun, aplecat în ascultarea Orgii,
Candelabrul ce atârnă deasupra Bazinelor Mari şi, desigur, Turcul, dominând sever această societate
împietrită.
Din Sala Turcului ne abatem pentru a vedea Sala Minunilor. Aici stalagmitele, deşi anonime,
au forme mai elegante şi s-au asociat între ele pentru a forma un colţ de peşteră armonios şi ceva mai
bine conservat.
După Sala Turcului mai avem de străbătut mohorâta Sală cu Guano, cu depozit acumulat aici
pe seama a numeroşi lilieci, pentru care peştera oferă un adăpost plăcut în timpul iernii. Pe acest guano
se dezvoltă o bogată faună cavernicolă : mici animale troglobionte, cu înfăţişări şi obiceiuri pe atât de
ciudate pe cât le sunt şi numele : Trachysphaera spelaea, Lithobius decapolitus, Sophrochacta chappuisi şi Duvaliotes voiteştii.
Abia scăpaţi de mirosul specific, de fermentaţie, al guanoului şi după câţiva metri, simţim în
nări unda aerului proaspăt : am ajuns la deschiderea din aval, prin care nu ne vom grăbi sa ieşim înaintc
de a serie cîteva cuvinte în cartea peşterii, ce stă deschisă pe o masă, lîngă poartă. Adevărata „carte" a
peşterii nu se află însă aici, ci cîţiva metri mai jos, în Galeria Urşilor şi Perlelor. Aici săpăturile
paleontologice au ridicat „filă cu filă" straturile de argilă şi oseminte de urs, hienă şi leu de peşteră,
animale care s-au refugiat cândva, urmărite de lancea de piatră a vînătorului paleolitic.
Cercetarea sistemului de galerii din etajul inferior, însumînd l 500 m, a prilejuit, între altele,
descoperirea unei asociaţii de speleoteme din dahllit (un mineral format din combinarea calcitului,
prezent în orice peşteră, cu fosfatul de calciu provenit din scheletele de urşi de cavernă), o situaţie de
excepţie pentru peşterile româneşti.
Condiţii de vizitare. Peşteră amenajată, electrificată, ce poate fi vizitată în prezenţa unui
ghid. Pentru vizitarea etajelor inferioare este necesară autorizaţia eliberată de C.M.N.
Bibliografie. I. Ilie, S. Lupu (1962), M. Bleahu şi col. (1976), G. Diaconu, C. Lasou şi C.
Ponta (1980).
CHEILE GALBENULUI
După ieşirea din peşteră pe poarta aval, putem reface traseul în sens invers, mergind înapoi
Ia cabană pe două variante, oricare cu mult mai interesante decît banala întoarcere pe şosea, dar mai
lungi şi cu unele porţiuni dificile.
O primă posibilitate este de a urca în versant, deasupra porţii de Ia ieşire pînâ în vîrful
dealului, de unde se deschide o largă privelişte asupra cheilor şi comunei Baia de Fier.
Spre versant îşi deschid gurile cîteva peşteri mici, pe care avem posibilitatea de a le vedea,
mergînd pe o potecă abia vizibilă şi care are uneori în dreapta pereţi abrupţi, între acestea, Peştera
Pîrcălabului, o peşteră cu mai multe intrări, pare a fi un adevărat observator natural asupra regiunii
înconjurătoare. Mergînd mai departe, ceva mai jos, vom găsi, cu puţin noroc, intrarea Peşterii
Corbului şi Peştera Vulpilor. În cele din urmă, vom ajunge În capătul nordic al culmei Garba, avînd
În zare priveliştea Parîngului, iar dedesubt, cabana şi lîngă ea oglinda colmatată, cu luciri negrecenuşii, a flotaţiei de grafit. Vom coborî prin stânga, prin pădurea de fag, unde abruptul calcarului
lasă loc unor roci mai domoale ca relief.

O altă variantă mai este traversarea versantului pe o potecă la început greu de nimerit, ce
trece, între altele, pe la mica Peşteră a Iedului, iar apoi pe la intrarea de la Altar a Peşterii Muierilor
(astăzi zidită) şi iese pe curba de nivel chiar în dreptul platformei de la intrarea peşterii.
Pentru cei ce au la dispoziţie mai mult timp, recomandăm un frumos traseu de legătură cu Cheile
Olteţului : plecând de la cabană, traversăm şoseaua şi chiar în dreptul podului urcăm în versantul
stâng al cheilor printr-un horn foarte abrupt, dar care va da satisfacţii turiştilor antrenaţi care iubesc
căţă-rarea. Ajunşi sus, trebuie să alegem, dintre potecile de turme, pe cea care ţine coama cea mai
înaltă. Trecem prin largi poieni cu ferigi uriaşe şi păduri de fag, ajungând, în cele din urmă, la
marginea hăului adânc al Cheilor Olteţului.
CARSTUL DIN BUILA - VÎNTURARIŢA
Între şisturile cristaline din creasta Munţilor Căpăţânii şi conglomeratele dealurilor vâlcene
se ridică o creastă de calcar lungă de peste 12 km, cu înălţimi ce ating l 885 m, în vârful Vânturariţa.
Această creastă nu este o barieră de netrecut pentru pâraie care vin dinspre Folea şi Preota, căci
acestea au tăiat în ea patru defilee: Cheile Bistriţei, Cheile Costeştilor, Cheile Recea şi Cheile
Mânzului. Fiecare dintre acestea au personalitatea lor. Cheile Bistriţei, mai largi, sunt străbătute de o
şosea ce merge paralel cu pârâul Bistriţa, ale cărei ape limpezi, după ce trec pe sub Peştera Liliecilor,
udă temelia mănăstirii Bistriţa.
Cheile Costeştilor, tot foarte sălbatice, sunt străbătute de un drum forestier ce urcă însă
numai prin versantul stâng. Ele pot fi însă parcurse uşor cu piciorul, prin firul apei. La intrarea în
chei se află mănăstirea Arnota şi pitorescul schit ,,44 de Izvoare”, a cărui denumire are clare sugestii
carstice. Cheile Recea (Cheile Comarnicelor) sunt printre cele mai adânci şi mai sălbatice din ţară. Pe
o lun-gime de l km ele prezintă cascade, săritori, marmite şi pereţii apropiaţi până la 2 m, dar înalţi de
peste 300 m. La debite mici, coborârea lor prin firul apei este posibilă, pe poteca marcată cu bandă
albastră de un grup de speologi vâlceni. Într-un singur punct este necesară o coardă de 30 m, pentru a
coborî în rapel pe coardă dublă o săritoare de 5 m, nu foarte dificilă. Nu departe de acest punct vom fi
nevoiţi să intrăm în apă până la brâu, dar după scurt timp vom ajunge sub podul peste care trece
drumul forestier către Cheia.
Cheile Mânzului (Cheile Folea, Olăneştilor sau Valea Rea) sunt mai scurte dar nu mai puţin
spectaculoase, mai ales în porţiunea aval, unde pereţii sunt înalţi şi valea cade în frumoase cascade.
Din păcate, un drum forestier este în construcţie prin chei, schimbându-le din înfăţişare.
Între Valea Costeştilor şi Recea, creasta este continuă. Doar Curmătura Builei, adâncă
despică placa tectonică, ne sugerează prin stadiul ei de evoluţie morfologică mecanismul probabil
prin care au fost învinse calcarele Vânturariţei pe făgaşul actualelor chei.
În afară de aceste frumoase defilee în care se află peşteri, izbucuri, marmite, în BuilaVânturariţa putem admira şi alte fenomene carstice de excepţie. Unul dintre acestea este câmpul de
lapiezuri din Muntele Albu, cu şirurile de spinări de calcar, răsfirate ca nişte turme, când aliniate în
şiruri regulate, când îngrămădite haotic de „dulăii geologici”.
Un alt fenomen carstic deosebit de instructiv este o depresiune adâncă, dezvoltată paralel cu
versantul vestic în creastă, în apropiere de Curmătura Builei. Această depresiune este închisă de jurîmprejur, ceea ce înseamnă că apele ce se strâng pe câteva hectare se scurg numai prin puzderia de
crăpături, ce brăzdează fundul depresiunii. Este ilustrat aici, la o scară mare, procesul de
decompresie litostatică, care a desprins o masă importantă de roca din trupul muntelui.
Câteva sute de metri mai jos, o parte din înfiltraţiile din creasta Vânturariţei se drenează prin
izbucul de la Schitul Pahomie. Schitul însuşi, deosebit de pitoresc, are o ambianţă „carstică” căci a
fost construit în mod inspirat sub un mare abri calcaros.
Toate cele arătate pot fi văzute în circa două zile de drumeţie. Detalii privind etapele şi
marcajele se pot găsi în ghidurile turistice privind Munţii Căpăţânii şi Masivul Buila-Vânturariţa.
*** PEŞTERA LILIECILOR
(Fig. 104)
Sinonimii: Peştera lui Grigore Decapolitul, Peştera Bistriţa, Peştera Liliecilor de la
Mănăstirea Bistriţa.
Localizare şi căi de acces. Peştera se găseşte la capătul nordic al satului Bistriţa, la 150 m
distanţă de mănăstirea Bistriţa, în versantul drept al Cheilor Bistriţei, la o altitudine de 850 m şi 60 m
faţă de vale. Din şoseaua Râmnicu Vâlcea-Târgu Jiu, unde se află un indicator ce invită la vizitarea
peşterii, se intră mai întâi în Comuna Costeşti, iar de aici până la peşteră mai sunt 7 km. Posibilităţi de
cazare sunt la motelul şi popasul turistic din localitatea Horezu.

Date istorice. Peştera a fost cunoscută şi locuită de pustnici în evul mediu, în 1635 călugării
Macarie şi Daniel au ridicat în peşteră un mic schit, care a fost apoi reclădit în 1916. Tot ei au clădit în
partea opusă a peşterii o capelă, în care se păstrau moaştele sfântului Grigore Decapolitul.
În literatura de specialitate este menţionată pentru prima dată în 1929 de E. Racoviţă.
Cercetările de biospeologie au pus în evidenţă o faună icavernicolă abundentă şi au fost publicate în 1
951 (P. A. Chappuis şi R. Jeannel) şi 1955 (M. Dumitrescu, J. Tănăsachi şi T. Orghidain).
Descriere. Peştera, în lungime de 250 m, este amenajată şi electrificată. După ce urcăm
treptele dinaintea intrării, pătrundem într-un culoar îngust şi scund care, după 30 m, ne conduce într-o
sală mai mare. Înainte cam cu 10 m de o scară, se poate urca peste o mare lespede suspendată şi
pătrundem într-un culoar înfundat, şi reprezintă etajul superior al peşterii.
Din galeria principală urcăm un mic prag şi pătrundem într-o galerie în al cărei capăt se află
Izvorul - două mici gururi cu apă.
Revenind la galeria principală, facem un larg ocol şi coborâm la cealaltă intrare a peşterii, care
este mult mai mare şi sub care se află construit micul schit. Priveliştea din acest punct asupra Cheilor
Bistriţei, îmbinarea dintre cadrul natural şi ambianţa istorică conferă locului un farmec deosebit, de
fapt, principalul element de valoare peisagistică al acestei amenajări turistice. Ne întoarcem prin galeria
principală pentru a vedea şi Altarul, în tavanul galeriei se află uneori mari colonii de lilieci, pe seama
cărora în această peşteră s-au format mari cantităţi de guano, cu o grosime apreciată la 1,7 m şi un
volum de 10 vagoane.
Pe acest depozit s-a dezvoltat o bogată faună guanofilă. Deoarece această mică peşteră
reprezintă cea mai estică apariţie de faună troglobiontă din Carpaţii Meridionali, ea are o importanţă
biospeologică mare.
Este totodată remarcabilă prin elementele sale istorice, prin completările şi utilizările pe care i
le-a dat omul, alăturându-se puţinelor situaţii de acest gen din ţara noastră.
Condiţii de vizitare. Fiind amenajată şi electrificată, poate fi vizitată în ţinută obişnuită.
Bibliografie. R. Jeannel şi E. Racoviţă (1929), P. A. Chappuis şi A. Winbler (1951), M.
Dumitrescu, J. Tănăsachi şi T. Orghidan (1955), M. Bleahu şi col. (1976), P. Cocean (1978).
* PEŞTERA ARNĂUŢILOR
(Fig. 105)
Localizare şi căi de acces. Nu putem părăsi frumoasa zonă carstică a Vânturariţei fără să
vizităm şi Cheile Mânzatului, în care se află Peştera Arnăuţilor.
Peştera se deschide în partea nordică a crestei Vânturariţa-Stogu, în versantul drept ai Cheilor
Mânzului (Cheile Folea, Cheile Olăneştilor), la o altitudine de l 000 m şi 60 m diferenţă de nivel faţă de
vale.
Pentru a ajunge aici, va trebui să urcăm din staţiunea Olăneşti pe drumul forestier care urcă 20
km pe Valea Olăneşti până la cantonul Mânzu, iar acum, mult mai sus, din păcate, chiar pe chei.
Se mai poate ajunge în chei venind din Şaua Stogu, pe o potecă prin pădure, ce ţine aproximativ limita
calcarelor.
Date istorice. Peştera Arnăuţilor a fost explorată în 1967 de speologii D. Zincenico, D.
Dancău, L Tăbăcaru şi V. Decu, care au şi cartat-o. Ea a fost recartată de speologii amatori vâlceni.
Descriere. Principalul element de atracţie al acestei peşteri îl constituie, fără îndoială, portalul
său, larg de 24 m şi înalt de 15, care se deschide la baza unui perete abrupt, în faţa intrării se află o
platformă largă, năpădită de vegetaţie, ce dă locului un aspect de sălbăticie şi pitoresc. Nu este de
mirare că până acum în acest loc poposeau frecvent caprele negre.
După portal, galeria continuă spre sud cu un traseu rectiliniu, ce atinge lungimea de 150 m.
Peştera este spaţioasă, orizontală şi relativ uscată. Planşeul este uşor ascendent la început,
apoi, după o porţiune cu blocuri prăbuşite, se orizontalizează.
Bolta galeriei are secţiune pe faţă de strat în prima parte, apoi devine triunghiulară. Materialul
de umplutură este reprezentat prin blocuri prăbuşite, material elastic fin şi argile de decalcifiere. Pe
pereţi sunt depuneri de mondmilch şi cruste de calcit.
În porţiunea terminală, unde şi infiltraţiile sunt mai bogate, s-au format câteva stalagmite
scurte dar se poate spune că peştera este slab concreţionată.
Amatorii de imagini nu vor rămâne dezamăgiţi dacă vor reuşi să fotografieze secţiunea înaltă
a galeriei în câteva puncte şi, mai ales, să prindă un unghi bun cu frumosul portal.
Condiţii de vizitare. Peştera se poate vizita în orice anotimp şi cu orice echipament. Fiind
relativ spaţioasă, se recomandă o sursă mai puternică de lumină.
Bibliografie. M. Bleahu şi col. (l 976).
* PEŞTERA STOGU

(Fig. 106)
Sinonimii: Peştera lui Munteanu-Murgoci Peştera nr. 2 din Cheile Comarnicilor.
Localizare şi căi de acces. Peştera se află în Masivul Stogşoarelor, în peretele vestic, la o
altitudine de 930 m şi 30 m altitudine relativă, în versantul stâng al Văii Cheia. Versantul este abrupt,
puţin împădurit, dar o potecă de acces conduce spre peşteră, pornind dintr-un punct situat la cca 50 m
aval de Cantonul Cheia.
Date istorice. A fost cercetată şi descrisă încă în 1898 de Gh. Momteanu-Murgoci.
În 1966 o echipă a Institutului de speologie ,,E. Racoviţă” face cercetări biospeologice. După
1975 speologii amatori ai cercului „Niphargus” - Râmnicu Vâlcea întreprind o recartare amănunţită,
fără de turme, pe cea care ţine coama ea mai înaltă.
Descriere. Peştera are o intrare mare, de 4x3 m, orientată spre vest. După 4 m se intră într-un
spaţiu mai larg (Sala Mare), care prezintă 4 diverticule scurte dar bogate în concreţiuni (stalactite şi
stalagmite).
În Sala Mare podeaua este orizontală, cu numeroase blocuri prăbuşite. Din tavan şi pe pereţi atârnă
stalactite masive de mondmilch şi scurgeri parietale masive. Galeria principală este de dimensiuni mai
mari (3-5 m lăţime şi 5-8 m înălţime). Ea este concreţionată cu stalactite, stalagmite, coloane, gururi şi
curgeri parietale.
Formaţiunile, deşi numeroase, au un aspect mai greoi, mai masiv, din cauza crustelor
succesive de mondmilch care le îmbracă, în capăt se remarcă un frumos grup de stalagmite şi domuri,
denumit Familia.
După cca 50 m, Galeria principală este intersectată de Galeria Diaclazelor, care se dispune
aproape perpendicular. Spre stânga Galeria Diaclazelor (Culoarul cu Guano) este ascendentă în primii
10 m şi apoi descendentă, cu numeroase blocuri prăbuşite. Ramura din dreapta a Galeriei Diaclazelor
este con-creţionată cu stalactite şi stalagmite, iar în porţiunea finală şi cu gururi. Dincolo de aceste
gururi, printr-un puţ de 4 m, se pătrunde într-o galerie cu trei niveluri de eroziune.
Peştera Stogu are o lungime de 235 m, pe parcursul cărora oferă subiecte interesante pentru
turiştii amatori de fotografii subterane. Ea adăposteşte în anumite perioade ale anului şi o mare colonie
de lilieci. În masa de guano trăiesc mai multe specii de insecte guanofage. Peştera găzduieşte câteva
specii troglobionte de miriapode şi coleoptere. În ea se găsesc şi resturi de Ursus spelaeus.
Condiţii de vizitare. Este o peşteră simplă, uscată, ce poate fi vizitată în orice perioadă a
anului. Vizitarea durează o oră. Sunt necesare doar surse bune de iluminare.
Bibliografie. G. Munteanu-Murgoci (l898), V. Decu (1967), M. Bleahu şi col. (1976), P.
Ghiţă, I. Banu, N. Năulea şi F. Marinescu (1978).
* PEŞTERA LACUL VERDE
(Fig. 107)
Localizare şi căi de acces. Peştera ,,Lacul Verde” e situată în peretele vestic al muntelui
Stogşoarelor, la o altitudine de 990 m, în versantul stâng al Ogaşului Ursului.
Din comuna Cheia se poate ajunge acum cu maşina pe drumul forestier, urcând în serpentine
până sub şaua dintre Stogu şi Stogşoara, pe care în partea superioară o traversează printr-un tunel.
De la cantonul Cheia, coborând pe o potecă în versantul stâng al Văii Căprăresa (Cheia), după cca 350
m întâlnim Ogaşul Ursului, un adevărat râu de grohotiş. După ce urcăm cca 140 m diferenţă de nivel
vom zări la baza unui perete intrarea peşterii.
Date istorice. Peştera a fost explorată şi cartată de Cercul de speologie „Niphargus” Râmnicu
Vâlcea în 1978. În acelaşi an ea a fost şi publicată (P. Ghiţă, I. Banu, N. Năulea, F. Marinescu).
Descriere. Peştera are o intrare relativ mare, de 6x4 m. Imediat după aceasta urmează două
galerii : prima, foarte îngustă, are numai 10 m lungime. Cealaltă este largă şi înaltă, cu podeaua
dreaptă, acoperită cu fragmente mărunte în primii 15 m, apoi cu blocuri mari de calcar prăbuşite peste
vechi concreţiuni.
După 35 m galeria se ramifică. Cele două ramificaţii, după ce îmbrăţişează un uriaş palier, se
reîntâlnesc în Sala Mare. Ramificaţia principală prezintă o pantă de 4 m, pe care se coboară în sală.
Ramificaţia secundară este uşor descendentă, neconcreţionată şi largă de 25 m.
Sala Mare are 30 m lungime, 20 m lăţime şi 10 m înălţime. Podeaua are un relief foarte
accidentat din cauza blocurilor mari de calcar prăbuşite. Trecând peste aceştia ne îndreptăm spre colţul
sud-estic al sălii, de unde porneşte o galerie la început ascendentă, cu mult material elastic, care după
20 m se ramifică. Ramificaţia din dreapta se termină cu trei diverticule scurte, în timp ce ramificaţia din
stânga coboară către oglinda unui lac prins între pereţii diaclazei, lat de numai 1 m, dar lung până la 10
m şi cu adâncimea de 3 m în unele puncte.
Prezenţa acestei acumulări de apă într-o peşteră fosilă, suspendată în calcare puternic fisurate,
este un fapt mai puţin obişnuit. Lacul se explică prin impermeabilizarea puţului galeriei cu argilă de

decalcifiere. Este posibil ca prin decolmatarea unor fisuri, lacul să se dreneze, aşa cum s-a întâmplat şi
cu lacul din Peştera Pagodelor, aflată în apropiere.
Autorii citaţi consideră peştera un meandru fosil al pârâului Recea. Tipul de tectonizare ne
sugerează şi ideea că ea s-a format pe o falie paralelă cu versantul Ogaşul Ursului, intersectată de
câteva litodaze secundare în dreptul Sălii Mari.
Condiţii de vizitare. Vizitarea durează 1/2 oră. Se pot face fotografii spectaculoase cu
dezordinea blocurilor prăbuşite, dar şi cu oglinda verde a lacului, reflectând pereţii tapisaţi cu calcit.
Nu este necesar echipament special, ci doar surse bune de lumină pentru zona cu prăbuşiri din Sala
Mare.
Bibliografie. P. Ghiţă, I. Banu, N. Naulea şi F. Marinescu (1978).
* PEŞTERA PAGODELOR
(Fig. 108)
Localizare şi căi de acces. În sălbăticia versanţilor Muntelui Stogu-Stogşoare, peşterile, deşi
mici, adaugă peisajului un plus de mister. De jos din văi, privirea se opreşte la baza pereţilor care te
îndeamnă să iei în piept abruptul, pentru a-i scruta adâncimile.
Ogaşul Ursului, o padină adâncă, cu o denivelare de 300 m, are câteva mici perle de peisaj
subteran. Peştera Pagodelor este una dintre acestea. Pentru a ajunge la peşteră vom porni de la
Cantonul Cheia, pe o potecă din malul stâng al văii, coborând lin prin pădure cca 350 m, până la
întâlnirea, într-un decor haotic, de mari blocuri prăbuşite şi „râuri de pietre”, a Ogaşului Ursului, în
versantul opus, vizavi de ogaş, zărim stânca semeaţă a Sânţinelii Cheilor, dominată de uriaşul perete al
Clăii Strâmbe. După un urcuş abrupt de 150 m peste acest tobogan de grohotiş, zărim în peretele drept
al ogaşului intrarea suspendată deasupra unei mici săritori.
Date istorice. Peştera Pagodelor a fost explorată şi cartată de speologii vâlceni al Cercului
speologic „Niphargus” în 1976 şi comunicată în 1980 de G. Procopie, N. Năulea şi Şt. Cârstom.
Descriere. Intrarea este dublă şi se prezintă sub forma unei diaclaze, penetrabilă pe o secţiune
de 1x1 m. După o scurtă pantă descendentă, urmează o galerie joasă de 18 m, până la o strâmtoare în
rocă ce triază în mod drastic gabaritul vizitatorilor. După Strâmtoarea Nasturilor Pierduţi galeria devine
continuă pe aceeaşi direcţie, dar cu dimensiuni mai generoase : l-3 m lăţime şi 2-3 m înălţime, pe încă
100 m lungime.
Peştera este suborizontală, având o denivelare de 10 m pe toată lungimea. Două aspecte reţin
în mod special atenţia în această cavitate: bogăţia speleotemelor şi prezenţa unui depozit de argilă de
un tip deosebit.
Speleotemele formează ansambluri elegante, deşi modeste ca dimensiuni; stalactite conice şi
stalagmite fistulare, fragile şi policrome, ne obligă să aplecăm mereu capul pentru a nu le rupe. Pe
podea zărim câteva stalagmite „gulerate”, adică stalagmite care au avut cândva baza inundată, iar la
nivelul apei s-a depus pe ele un brâu de calcit. Cele mai frumoase sunt, desigur, „pagodele”, stalagmite
conice ce ne sugerează liniile unei arhitecturi asiatice şi care au dat denumirea peşterii.
Depozitul de argilă este parţial litificat, întărit, fiind pe alocuri acoperit cu o glazură calcică
strălucitoare, depusă pe marginile crăpăturilor de la ultima uscare a materialului. Această argilă,
deosebit de fină, provine dintr-o perioadă în care infiltraţiile din peşteră alimentau un mic lac, ale cărui
ape s-au pierdut apoi prin fisurile calcarului. Martorii acestei oglinzi dispărute sunt şi nivelurile de
depunere a calcitului, care încing ca nişte brâie pereţii.
Cu luarea tuturor precauţiunilor în lucru pentru cruţarea peşterii, se pot face câteva fotografii
frumoase. Trepiedul nu este necesar, deoarece subiectele sunt în general detalii.
Condiţii de vizitare. Pentru vizitare, care durează maximum o oră, este necesară doar o
salopetă, sursă obişnuită de lumină şi... o cură de slăbire. Grupul nu trebuie să depăşească 2-3 persoane,
din cauza spaţiilor mici şi a formaţiunilor fragile.
Bibliografie. Inedită.
MASIVUL PIATRA CRAIULUI
(Fig. 109)
FENOMENE CARSTICE ÎN PIATRA CRAIULUI
(Fig. 109)
Reduta de calcar a Pietrii Craiului, lungă de 20 km, este cea mai semeaţă creastă din
Carpaţi, căci abrupturile sale răsar miraculos, cu peste l 000 m înălţime deasupra reliefului
înconjurător. Turnurile şi padinele înlănţuite în dantelării verticale închid secrete poeni suspendate,

ce fac bucuria alpiniştilor şi caprelor negre. Turiştii care urcă Brâul Caprelor sau Lanţurile ajung pe
creasta care uneori e atât de îngustă că nu lasă loc nici pentru talpa piciorului. De aici se văd
„colţii”, „ţimbale”, „umeri”, „muchii” şi „orgi”, „pereţi” şi „hornuri”, cu alte cuvinte o suită de
forme abrupte reprezentând un relief pe cât de calcaros, pe atât de puţin carstic. Paradisul turiştilor şi
alpiniştilor este la prima vedere o dezamăgire pentru speologi, căci apele ploilor se scurg cu
repeziciune pe peretele abrupt şi se pierd prin puzderia de crăpături. Sute de metri în adâncul
muntelui ele se unesc formând pâraie ce ies în puternicele izvoare de la Zărneşti şi Gâlgoaie. Dar din
păcate cărările apelor sunt prea strâmte pentru oameni şi marea peşteră a Pietrii Craiului a rămas
încă un vis frumos. Totuşi câţiva perseverenţi speologi braşoveni, în mulţi ani de muncă, au reuşit să
exploreze şase avene situate pe versantul estic, la altitudinea de cca l 700 m. Cel mai adânc dintre
acestea, Avenul din Crind, are peste 120 m. Avenul din Vlăduşca peste 70 m. Avenele din Piatra
Craiului sunt accesibile doar alpiniştilor echipaţi şi experimentaţi.
În schimb două frumoase fenomene exocarstice pot fi văzute în creasta sudică. Primul este
Zaplazul, o stâncă de 30 m înălţime, străpunsă de arcade polietajate, un fenomen foarte rar. Zaplazul
se află chiar pe poteca ce face legătura între cabana Plaiul Foii şi Vârful La Om, cam la 1½ oră de
mers faţă de fiecare din aceste puncte. Mergând din acest punct către sud, pe poteca marcată cu
triunghi albastru, potecă ce traversează Padina Lăncii şi Marele Grohotiş, ajungem după încă 1½ oră
la celălalt fenomen exocarstic remarcabil al Pietrii Craiului, arcada de la Cerdacul Standului, în
apropiere de peştera cu acelaşi nume.
Dintre fenomenele carstice mai deosebite menţionăm padinile cu pereţi surplombaţi, în
geneza cărora carstificarea a avut un rol important, lapiezurile fiind dezvoltate pe capete de strat şi
câteva doline în Poiana Coţofenii (asupra cărora specialiştii nu s-au hotărât dacă sunt doline
autentice sau gropi de bombe). Dacă părăsim pereţii crestei şi coborâm în culoarul Dâmbovicioarei
frecvenţa fenomenelor carstice creşte. Trebuie să menţionăm aici unele chei spectaculoase cum sunt
Prăpăstiile Zârneştilor, aflate la 5 km mai sus de cabana Gura Râului. Scurte dar foarte frumoase, cu
mici peşteri şi tunele, dezvoltate în versantul drept, sunt Cheile Cheii, de la Podul Dâmboviţei.
În sfârşit, Cheile Mici şi Cheile Mari ale Dâmboviţei constituie obiective turistice ce se
desfăşoară pe mai mulţi kilometri, în care sunt săpate peste 150 de mici peşteri şi avene, hornuri,
pereţi şi bârne greu accesibile. Aceste chei pot fi străbătute de către cei îndrăzneţi şi cu o barcă
pneumatică, în afară de Peştera Urşilor (Colţul Surpat), semiamenajată, şi de Peştera Mare din satul
Peştera, prin eforturile inimoşilor speologi amatori din Câmpu Lung, în zonă au fost descoperite în
ultimii ani peste 350 de peşteri noi, unele cu interesante formaţiuni stalagmitice, cu vestigii
paleontologice şi arheologice, cu lacuri şi cascade subterane etc. Peştera cu Oase adăposteşte o
stalactită ataşată de perete de 12 m lungime. Peştera Uluce aflată la 5 km de Podul Dâmboviţei, pe
Valea Cheii, a fost chiar amenajată sumar de speologii amatori din Câmpulung. Ea prilejuieşte
vizitarea unei galerii active de 150 m lungime cu lacuri şi cascade.
*** PEŞTERA DÂMBOVICIOARA
(Fig. 110)
Localizare şi căi de acces. Peştera Dâmbovicioara se găseşte în partea de sud a masivului
Piatra Craiului, în versantul stâng al Văii Dâmbovicioara (afluent al Dâmboviţei), la l km nord de satul
Dâmbovicioara.
Este accesibilă automobiliştilor pe şoseaua Rucăr-Podu Dâmboviţei-Dâmbovicioara-Cabana
Brusturet. Cabana Brusturet este şi cea mai apropiată bază de cazare. Posibilităţi de cazare oferă şi
casele sătenilor din Dâmbovicioara, iar pentru amatorii de camping există numeroase locuri pitoreşti.
Date istorice. Peştera Dâmbovicioara a fost menţionată de J. Fridvalsky la 1767. Fiind situată
într-o zonă cu circulaţie turistică a devenit, după Peştera Ialomiţei, una dintre cele mai vizitate peşteri
din Muntenia, între altele, putem spune că este unul dintre puţinele fenomene carstice zugrăvit de un
penel ilustru (tabloul Peştera Dâmbovicioarei de Nicolae Grigoreseu). Planul a fost realizat de Tr.
Constantinescu în 1973. În anul 1980 a fost electrificată.
Descriere, în ciuda notorietăţii sale, trebuie să recunoaştem că Dâmbovicioara este modestă ca
dimensiuni şi înfăţişare. Lungimea sa, de 555 m, o situează totuşi printre cele mai lungi cavităţi din
Piatra Craiului, unde peşterile sunt numeroase dar mici.
Ea are o galerie unică, cu lăţimi de 3-4 m şi înălţimi de 4-5 m, cu câteva ramificaţii
neimportante. După aproximativ 150 m, galeria devine foarte scundă, obligându-ne ca din punctul La
târâş până în capăt să mergem aplecaţi sau târâş. În acest punct de horn de 10 m înălţime are probabil
comunicare prin fisuri cu exteriorul, fapt ce face ca prin peşteră să circule un curent de aer. Galeria este
uscată, pârâul care a generat-o având acum un alt punct de ieşire, mai în aval.
Peştera are puţine formaţiuni. Remarcăm pe peretele sudic, în zona din mijloc a galeriei, o
suprafaţă căptuşită cu mondmilch, cu foarte frumoase „piei de leopard”.

Condiţii de vizitare. Electrificarea tip „alee”, făcută în 1980, dacă nu sporeşte farmecul
acestui obiectiv, ne scuteşte de grija surselor individuale de lumină. Peştera este închisă, vizitarea
făcându-se în prezenţa ghidului.
Bibliografie. J. Fridvalsky (1767), Tr. Con-stantinesou (1973), M. Bleahu şi col. (1976).
* PEŞTERA COLŢUL SURPAT
(Fig. 111)
Sinonimii : Peştera Urşilor.
Localizare şi căi de acces. Peştera Colţul Surpat e situată pe Valea Dâmboviţei, la 2 km
distanţă de localitatea Podul Dâmboviţei. La 300 m după intrarea în Cheile de Sus ale Dâmboviţei, în
versantul drept porneşte o potecă amenajată, cu balustrade şi trepte ce conduc după un urcuş de numai
20 m, la intrarea aflată la o altitudine de 850 m. Până în Podul Dâmboviţei există şosea asfaltată iar de
aici în sus pe valea Dâmboviţei drum forestier. Cel mai apropiat punct de cazare îl constituie cabana
Brusturet.
Date istorice. A fost descoperită în 1951 de un tăietor de lemne. Se pare că în momentul
descoperirii era bogat ornamentată cu concreţiuni, dar fiind aflată într-o zonă cu mare circulaţie
turistică a fost lipsită repede de podoabele sale mai fragile, în 1956 s-au făcut cercetări paleontologice,
iar în 1973 Traian Constantinescu a realizat planul peşterii.
Descriere. După intrare, pătrundem într-o galerie spaţioasă, cu lăţimi de până la 10 m, numită
şi Galeria Largă. Această galerie are podea suborizontală, acoperită cu argilă şi material elastic fin,
nisip şi pietriş. Tavanul, înalt de 2-4 m, se sprijină pe 7 palieri, coloane masive ce unesc podeaua cu
bolta, dând galeriei un aspect labirintic. Pereţii şi tavanul mai prezintă ici-colo formaţiuni calcitice.
După 130 m, galeria se desface în două ramuri. Galeria cu Şanţ care merge către dreapta este înaltă la
început până la 6-8 m. Apoi tavanul coboară treptat şi după încă 100 m se închide într-un fund de sac.
Ramura din stânga, numită Galeria cu Nisip, are un traseu sinuos şi poartă urmele clare ale curgerii
apei. Ea ne obligă în mai multe locuri să mergem aplecaţi sau chiar să ne târâm prin nisip. Lungimea
totală a peşterii este de 370 m. Deşi ea s-a format prin străpungerea calcarelor din chei de către un
afluent al Dâmboviţei, în momentul de faţă peştera este fosilă.
Condiţii de vizitare. Fiind uscată, spaţioasă şi suborizontală peştera se poate vizita în orice
anotimp şi cu orice echipament. Vizitarea durează o oră.
Bibliografie. M. BJeahu .şi col. (l976).
* PEŞTERA MARE DIN SATUL PEŞTERA
(Fig. 112)
Sinonimii. Peştera cu Lilieci, peştera Bădichii.
Localizare şi căi de acces. Se află în versantul drept al Văii cu Calea, afluent al pârâului
Zbârcioarei, la o altitudine de 950 m, la cca l km distanţă de satul Peştera, în zonă se ajunge pe drumul
naţional 73, ce traversează culoarul Rucăr-Bran.
Date istorice. Este cunoscută cu secole în urmă, de la ea provenind denumirea satului, în
1957-1958 aici s-au făcut săpături arheologice de către C. Nicolaescu-Plopşor. Harta a fost întocmită în
1972 de Traian Constantinescu.
Descriere. Este fosilă, monoetajată, reprezentată printr-o galerie unică cu câteva diverticule.
Lungimea totală : 162 m. Podeaua galeriei este acoperită cu material elastic. Ea urcă în pantă lină. Nu
departe de intrare se află un culoar secundar lung de 45 m. Galeria principală este spaţioasă având
lăţimi de 2-4 m şi înălţimi cuprinse între 1,2 şi 8 m.
Peştera este formată pe o diaclază în calcarele jurasice ale unui mic masiv izolat de la poalele
Pietrii Craiului.
Condiţii de vizitare. Datorită morfologiei sale simple, poate fi vizitată în orice anotimp şi cu
orice echipament. Vizitarea durează 45 minute.
Bibliografie. M. Bleahu şi col. (1976).
MUNŢII BUCEGI
(Fig. 113)
* PEŞTERA RATEI
(Fig. 114)
Localizare şi căi de acces. Peştera Ratei se deschide în versantul stâng al pârâului Ratei, un
important afluent al Ialomiţei, la altitudinea de l 080 m. Din şoseaua asfaltată ce merge pe valea

Ialomiţei prin Pietroşiţa şi Moroieni, se desface drumul forestier ce urcă pe sub banda transportoare de
calcar până la cariera Lespezi. Din acest drum, o ramificaţie se desface spre Valea Răteiului, ajungând
după câteva sute de metri la numai 150 m de intrarea în peşteră. Distanţa Moroieni-Ratei, cca 12 km.
Se poate ajunge aici venind şi dinspre Sinaia, pe la cabana Valea Dorului şi Sanatoriul
Moroeni, de unde şoseaua coboară în serpentine până în Valea Ialomiţei. De aici, traversând podul, se
merge pe drumul de Lespezi.
În apropiere nu există condiţii favorabile de rămânere peste noapte.
Date istorice. Peştera Ratei a fost remarcată pentru prima dată de Al. Orescu, în 1904, cu
ocazia realizării captării pârâului subteran din peşteră pentru alimentarea cu apă a localităţii din nordul
judeţului Dâmboviţa.
Făcând cercetări geologice în zonă, geologul D. Patrulius a pătruns în etajul inferior al
peşterii, publicând apoi în lucrarea Geologia Masivului Bucegi câteva interesante observaţii, inclusiv
părerea că sistemul subteran poate fi foarte mare. Pe baza acestei informaţii, Cercul speologic
bucureştean „Focul Viu” întreprinde între 1970-1972 explorări sistematice, ce conduc la cartarea a
5160 m galerii şi la publicarea unui prim studiu (I. Povară, C. Lascu, C. Goran, W. Herdlicka şi M.
Jiboteanu, 1971).
Datorită complexităţii sale şi a relativei accesibilităţi. peştera a devenit un loc frecventat
săptămânal de speologii amatori bucureşteni şi ploieşteni. Aceste expediţii au adăugat noi galerii, astfel
că lungimea sa este acum de cca 7 000 m.
Descriere. Este o peşteră complexă, polietajată, activă.
Pârâul Ratei a valorificat un sistem rectangular de falii pe care s-a adâncit în faze succesive, ce
au lăsat în pereţi adânci terase de coroziune. Evoluţia hidrografică a acestei reţele, ajutată de o
tectonică recentă activă, a condus la realizarea mai multor captări carstice. De la intrarea consolidată
într-o incintă de beton, care protejează captarea, înaintăm 25 m pe jgheabul de beton şi întâlnim un
sifon penetrabil. Pentru a-1 evita alegem o variantă ce pleacă spre dreapta şi după ce parcurgem mai
mult târâş sau aplecaţi cam 180 m, regăsim pârâul subteran, care ne va ghida în continuare. Ne aflăm
într-o galerie de 2-5 m înălţime şi l-2 m lăţime, cu palieri, septe şi poliţe de eroziune, a cărei podea este
udată pe toată lăţimea. Mergând mai departe, după alţi 100 m, întâlnim un afluent ce vine din stângă.
Mergând în sus pe acesta atingem curând punctul în care căile apei devin impenetrabile pentru om.
Deasupra însă un horn ne conduce în sus, printr-o portiţă în formă de stea, într-un scurt culoar superior,
unde se află un foarte frumos planşeu stalagmitic.
Ne reîntoarcem la activul principal, pe care înaintăm încă 150 m, până în punctul în care
pârâul iese dintr-un sifon. De aici, către dreapta, Galeria de Acces, îngustă şi înaltă, ne conduce la
Săliţa Confluenţei, un punct de popas mai larg, cu nisip fin. Trei direcţii principale de înaintare ni se
deschid în acest punct: spre nord, Culoarul Meandrelor, una dintre cele mai frumoase galerii meandrate
din peşterile noastre, depăşită doar de Marele Meandru Racoviţă din Peştera Vântului. După ce
„meandrăm” cca o oră prin galeria îngustă şi înaltă, prin care curge un mic pârâu, o diaclază puternic
ascendentă permite accesul într-un nivel superior, corespunzător bălţii Meandrelor. Aici peisajul este
complet schimbat. Tavanul Galeriei Marianei, perfect orizontal, ne trădează o excavare în regim freatic.
Câteva stalagmite şi stalactite roşii împodobesc această zonă argiloasă.
O altă direcţie de înaintare, având punctul de plecare Sala Confluenţei, este spre sud, spre
Galeria cu Gururi, numită astfel deoarece spre capăt aceasta are podeaua bogat ornamentată cu „ziduri
chinezeşti”, iar pereţii căptuşiţi cu curgeri de calcit.
În sfârşit, cel mai lung şi mai variat traseu este cel ce porneşte spre vest. Mergem mai întâi
foarte comod pe Galeria Dreaptă spre capătul căreia se aude chemarea unei căderi de apă. Este o
cascadă ce coboară în trepte într-un puţ, peste care trebuie să trecem cu grijă, în ranonaj (Atenţie ! Loc
periculos). Uncând pe vijeliosul afluent întâlnim mai întâi o mare umbrelă de calcit (Meduza), în
dreptul căreia, urcând în peretele drept, părăsim apa şi ne angajam pe Galeria Nouă. Ne aşteaptă un
drum anevoios şi lung, mai întâi un târâş de cca 100 m, care ia sfârşit la Poarta Norocului. După încă
20 minute atingem Sala Mare, lungă de 30 m şi înaltă de 10, un spaţiu uriaş în comparaţie cu galeriile
înguste cu care ne-a obişnuit peştera. Locul este foarte sălbatic, mai ales prin bolovanii instabili,
prăvăliţi haotic.
Menţionăm că o diaiclază abruptă, ce coboară din porţiunea terminală a galeriei înainte de a
atinge Sala Mare cu cca 100 m, permite accesul în Galeria cu Argilă, anevoioasă la început, apoi relativ
comodă, care, în capătul celălalt, întâlneşte Galeria Marianei, permiţând astfel efectuarea unui circuit.
Timpii de parcurgere pentru aceste trasee sunt: de la intrare până la Sala Confluenţei, 1 oră ;
de la Sala Confluenţei pe Culoarul Meandrelor, până la Galeria Marianei şi retur, 2 ore ; de la Sala
Confluenţei la terminusul Galeriei cu Gururi şi înapoi, l oră, de la Sala Confluenţei la Sala Mare şi
înapoi, 4 ore. Pentru a vizita întreaga peşteră avem deci nevoie de cca 8 ore, presupunând că nu intervin
rătăciri, popasuri lungi sau incidente tehnice neprevăzute.

Condiţii de vizitare. Până nu demult accesul era posibil doar cu aprobare eliberată de I.G.O.
Pucioasa, ca măsură suplimentară de protecţie sanitară a izvorului Ratei. Din informaţiile deţinute în
acest moment condiţiile de vizitare au devenit mai puţin severe.
Pentru vizitare sunt recomandate cizme de cauciuc şi îmbrăcăminte de lână, deoarece peştera
este rece (6-10°) şi foarte umedă. Sunt necesare surse sigure de lumină, rezerve de carbid şi baterii.
Pentru amatorii de peisaje subterane inedite, Peştera Ratei este generoasă. Speleotemele sunt
puţine, în schimb formele de eroziune din Culoarul Meandrelor compensează această lipsă.
Iubitorii de fotografii subterane au condiţii vitrege de transport şi de lucru, din cauza apei şi a
spaţiilor înguste, unghiurile sunt pretenţioase, dar geometria perfectă a calcarelor modelate, cascadele
şi diaclazele furnizează subiecte ieşite din comun.
Bibliografie. D. Patrulius (1969), I. Povară, C. Lascu, C. Goran, W. Herdlicka şi M. Jiboteanu
(1971), M. Bleahu şi col. (1976).
*** PEŞTERA IALOMIŢEI
(Fig. 115)
Localizare şi căi de acces. Peştera Ialomiţei se află în inima Masivului Ducegi, în versantul
drept al Cheilor Peşterii de pe Valea Ialomiţei, la o altitudine de l 530 m.
Se poate ajunge cu mijloace auto, pe şoseaua ce urcă din Sinaia, trecând pe lângă cabanele
Izvorul Dorului şi Bolboci sau dinspre Târgovişte, pe drumul ce urcă pe Valea Ialomiţei trecâd pe la
barajul de la Bolboci. Poteci mâncate, venind de la Omu, Babele, Vârfu cu Dor, Bran, converg către
acest punct de mare notorietate turistică. Linia de tele-cabină Buşteni-Babele-Peştera, recent dată în
folosinţă, înlesneşte şi mai mult accesul spre aceste locuri pitoreşti.
Cea mai importantă bază de cazare o constituie Hotelul Peştera, cu o capacitate de 170 locuri
(inclusiv anexele).
La cea 1/2 oră distanţă se află cabana Padina, cu o capacitate de cca 120 locuri, şi se află în
construcţie Hotedul B.T.T. de la Valea Coteanu. În perioadele de vârf se poate înnopta şi la Schitul
Cocora. Poienile largi, ascunse între brazi, de pe malul Ialomiţei, oferă minunate locuri de camping.
Date istorice. Prima descriere este făcută de Klemlauf în 1793, dar peştera era cunoscută cu
mult timp înainte, căci Mihnea Vodă cel Rău s-a ascuns aici în 1510. Schitul construit în sec. XVII de
călugării mănăstirii Sinaia (distrus de un incendiu) a impresionat puternic pe călătorul englez John
Padget, prin sălbăticia şi pitorescul locului. El relatează că după spusele bătrânilor călugări, peştera
merge preţ de multe zile prin munte, deşi pe atunci nu se cunoştea decât Grota lui Mihnea Vodă.
În 1896 L Popovici-Haţeg şi L Sângeorzan dezostruează pasajul, descoperind cea mai mare parte a
peşterii, până La Altar. În 1911, biospeologul C. N. Ionescu explorează încă 120 m în amonte de La
Altar.
Cercetări speologice sistematice sunt întreprinse de M. Şerban şi L Viehmann în 1953, ajutaţi
de alpinistul Emilian Cristea. Ei au cartat 800 m de galerii, considerându-se explorarea terminată în
linii mari. Mii de turişti, alpinişti şi speologi s-au perindat apoi în peşteră, fără să se mai poată spera la
noi descoperiri.
Şi totuşi, în 1979, speologii amatori ai Clubului speologic „Hades” - Ploieşti, forţând o
strâmtoare aflată doar la câţiva metri de potecă turistică, au descoperit o nouă sală, lungă de aproape 60
m şi înaltă de 15 m, slab concreţionată, dar importantă pentru înţelegerea genezei peşterii. Lungimea
totală actuală este de l 128 m.
Descriere. Peştera Ialomiţei s-a format pe direcţia unei falii orientată est-vest. Faţă de acest
plan de ruptură, cele două campartimente s-au deplasat unul faţă de celălalt, lăsând între ele un gol care
este peştera. Desigur că apele de infiltraţie şi apoi pârâul captat de acest gol au modelat prin dizolvare
şi eroziune calcarul, dar efectele acestei mişcări sunt marile oglinzi de fricţiune - suprafeţe de rocă
perfect netezite - înalte de zeci de metri, din Sala Urşilor şi Sala Hades, în geneza cărora dizolvarea a
avut un rol subordonat.
Portalul, înalt de peste 10 m, deşi urâţit de un gard metalic şi stâlpi electrici, ne reţine atenţia
prin geometria sa : lespezile slab înclinate ale tavanului sunt strate de calcar jurasic, bogat în resturi
fosile. Grota Mihnea ne impresionează prin dimensiunile sale, iar în timpul iernii şi prin stalagmitele de
gheaţă formate pe seama infiltraţiilor de apă. În capătul sălii întâlnim o a doua poartă şi pătrundem în
Pasaj - un tunel scund, care după câţiva metri ne conduce în Sala Decebal, cu o scurtă prelungire,
Galeria Sfânta Ana, unde nu avem nimic deosebit de privit. Urcăm apoi abrupt o succesiune de scări
printr-o galerie strâmtă, prin care curge apă în perioadele umede ale anului. După acest urcuş
pătrundem într-o nouă săliţă : este punctul La răspântie, căci de aici ne putem abate fie la dreapta
pentru a vedea Lacul, fie la stânga, spre Sala Urşilor. Optând pentru a doua variantă, ne strecurăm mai
întâi pe sub o boltă scundă şi iată-ne într-un spaţiu uriaş : Grota Urşilor, lungă de 60 m, lată de 30 m şi
înaltă de 25 m, este una dintre marile săli din peşterile noastre. Ea reprezintă şi cel mai demn de

admirat obiectiv al peşterii, din păcate slab pus în valoare de actuala amenajare. Sala Urşilor a avut cu
mult mai multe podoabe, care au fost distruse de turiştii ce s-au perindat de aproape un secol. Pe la
1920, aici s-a desfăşurat şi un original concurs de tir : Concurenţii : elevi-ofiţeri veniţi într-o excursie ;
ţintele : stalactitele din bolta Sălii Urşilor . Se mai pot vedea totuşi stalagmite masive „tip sfeşnic”, cu
partea superioară foarte plată, caracteristice sălilor înalte, unde picătura de alimentare căzând de la
mare înălţime are o largă zonă de împrăştiere.
Urcând pe nivelul superior al sălii, unde se află o platformă netedă pe care ne continuăm
drumul, trecem printr-o scurtă porţiune chiar pe sub tavanul cavităţii. Este punctul cel mai înalt: de la
intrare până aici am urcat aproape 80 m. Coborând un prag stâncos, ajungem la pârâul subteran ce vine
prin Galeria Apelor. Pentru a merge dincolo de Altar (un grup de stalagmite conice care barau cândva
accesul mai departe), va trebui să trecem puţin prin apă, dar merită, căci după cca 60 m vom intra într-o
nouă săliţă, frumos concreţionată şi mai bine conservată, unde excursia noastră se poate considera
încheiată.
La întoarcere putem alege o variantă diferită de coborâre din Sala Urşilor: pe sub peretele
nordic, foarte neted şi împodobit cu lungi draperii, o potecă se strecoară printre bolovani ajunglnd
direct la cascada de La Lac. În acelaşi loc ajunge şi pârâul din Galeria Apelor, curgând pe sub bolovani,
pentru a se prăvăli apoi într-o cascadă înaltă de 3 m care, în perioadele cu debit bogat, alimentează un
lac adânc de 4 m, cu apă limpede. Acest pârâu provine din cantarea carstică a unui afluent a1 Văii
Horoaba.
Condiţii de vizitare. Peştera Ialomiţei a fost amenajată de Societatea Carpatină, apoi de
călugării schitului, în 1967 ea a fost electrificată şi în acest moment se află în administrarea O.J.T.
Dâmboviţa. Trebuie să recunoaştem însă că actualele amenajări se află la acelaşi nivel rudimentar de la
începutul secolului, la care s-a adăugat o doză suplimentară de paragină, căreia lumina electrică nu-i
sporeşte farmecul.
În condiţiile în care peştera rămâne adesea fără ghid. nu putem recomanda turistului decât să
vină aici pregătit cu echipament şi surse individuale de lumină, să fie atent când merge pe scările
putrede şi să privească peştera prin ce este ea, ca o creaţie a naturii şi nu prin ce a făcut din ea
nepriceperea omenească.
Durata normală a vizitării este de 1-1½ oră. O îmbrăcăminte mai călduroasă este recomandată,
temperatura medie fiind de 5°C.
Bibliografie. M. Şerban şi I. Viehmann (1974), M. Bleahu şi col. (1976).
CARSTUL DIN VALEA IALOMIŢEI
Carstul din această parte a Bucegilor este deosebit de pitoresc şi puţin frecventat de turişti.
De la capătul terminus al telecabinei putem coborî direct la firul Ialomiţei, unde o potecă ne conduce
printre brazi şi pereţii Cheilor Peşterii, traversând de două ori apa, până la Peşteră. Pe acest parcurs,
din stânga vine un afluent : este pârâul Cocora, care are, de asemenea, un pasaj scurt dar foarte
spectaculos de chei. Mergând mai departe, după câteva sute de metri, întâlnim pe dreapta Valea
Horoabei, o bijuterie peisagistică a Bucegilor.
Drumul pe această vale, recomandat turiştilor antrenaţi, durează cca 2 ore. El ne prilejuieşte
întâlnirea cu pereţi abrupţi, cu câteva cascade, şi cu izbucul Horoabei - fenomen hidrocarstic pitoresc,
având un debit mediu de peste 50 l/s, cu un canion îngust, cu marmite adinci pe care trebuie să le
escaladăm. Urcând în zona de obârşie a văii, întâlnim unul dintre cel mai frumoase câmpuri de
lapiezuri din ţară. Mergând apoi spre sud, Muntele Strunga şi Tătarul ne oferă un peisaj tipic de carst
alpin carpatic, cu suprafeţe aride de calcar, brăzdate de lapiezuri şi doline, la o altitudine de l800 m.
MUNŢII BÂRSEI
(Fig. 116)
*** PEŞTERA DIN VALEA FUNDATA
(Fig. 117)
Localizare şi căi de acces. Peştera din Valea Fundata s-a format în povârnişul apusean al
Masivului Postăvaru, care se lasă în trepte spre bazinul Ţării Bârsei. Ea este săpată în calcare jurasice la
3,5 km distanţă de Râşnov şi la altitudine de 790 m (intrarea principală).
Drumul ce duce la peşteră porneşte din Râşnov şi urmează în amonte Valea Cetăţii până la
confluenţa ei cu Valea Fundata. Din acest punct se ajunge la resurgenţă părăsind Valea Cetăţii şi
urcând poteca pe Valea Fundata (15-20 minute). Cazarea cea mai apropiată la Motel Cetate.

Date istorice. Peştera a fost descoperită de un grup de tineri din Râşnov în anul 1954. Această
descoperire târzie a unei peşteri dintr-o zonă bine cunoscută turistic se datoreşte faptului că deschiderea
a apărut abia în 1949 în urma unei puternice explozii hidraulice. Blocurile şi bolovanii aruncaţi cu
această ocazie de presiunea crescută a apei acumulată în peşteră, în urma colmatării gaileriei de la
resurgenţă, se văd în lungul Văii Fundata.
Studiul complex al Peşterii Fundata a fost efectuat de M. Dumitrescu şi T. Orghidan în 1958.
Schiţa peşterii a fost completată ulterior cu o mică galerie de către membrii Clubului „Avenul” din
Braşov, condus de Gutt Walter. În prezent este propusă pentru amenajare turistică.
Descriere. Peştera este săpată într-un masiv calcaros străbătut de o reţea de diaclaze şi
crăpături. Partea explorată (fig. 117) cuprinde 3 unităţi principale totalizând 270 m : l - galeria ce
coboară din Poieniţa Dracului ; 2 - Sala Mare ; 3 - galeria ce se deschide în Valea Fundata.
Distanţa aproximativă între deschiderile de la insurgenţă şi resurgenţă este de 150 m în linie
dreaptă şi o diferenţă de nivel de 37 m. Intrarea accesibilă din Poieniţa Dracului se găseşte la 6 m de
insurgenţă (II) şi cu 3 m deasupra ei. După un parcurs de 16 m se ajunge într-o săliţă în care apare
cursul de apă. Apa de infiltraţie mai pătrunde şi prin crăpături şi hornuri acoperite de argilă depusă de
apă. Din săliţă drumul se poate continua prin două galerii care se întâlnesc după 45 m. Una din galerii
reprezintă cursul actual al apei. După un parcurs de 170 m prin galeria îngustă se pătrunde în Sala Mare
a peşterii, care impresionează prin conoreţiunile variate şi interesante şi prin dimensiuni (aproximativ
40/30/20 m).
În extremitatea estică a sălii mai pătrunde o galerie, azi părăsită de apă, care coboară în pantă
abruptă printre stânci, blocuri, stalagmite şi bolovani. Ea este foarte strâmtă şi are pereţii şi plafonul
bogat concreţionaţi. Această galerie veche era în legătură cu diaclaza galeriei actuale, active. Blocul
calcaros. care rămâne între galeria activă şi cea părăsită, este străbătut de mici galerii ,ce se deschid la
diferite niveluri în peretele sudic al Sălii Mari. Planşeul de calcit al acestei săli, uşor înclinat de la est la
vest, este prăbuşit de o parte şi de alta a pariului subteran. Acţiunea de prăbuşire şi eroziune apare mai
puternică în apropierea ieşirii pârâului din sală şi în continuarea „văii” sale, după un coborâş de
aproximativ 10 m prin galeria ce conduce la deschiderea principală a peşterii spre Valea Fundata
(intrarea I).
Pentru explicarea aspectului actual al peşterii s-a căutat a se urmări desfăşurarea fenomenelor
ce au condus în timp la explozia din toamna anului 1949.
Pe scurt, se consideră că ar fi existat 4 etape în geneza acestei peşteri :
- Reţeaua de ape subterane, mult mai activă în trecut, pătrunzând în diaclaze şi fisuri, a
reuşit prin măcinări şi prăbuşiri să constituie golul Sălii Mari, materialul rezultat fiind
cărat în mare parte de curentul apei la exterior.
- În perioada următoare, acţiunea apei de infiltraţie a dus la dezvoltarea formaţiunilor de
calcit şi la acumularea de argilă care, împreună cu materialul provenit din prăbuşirile
anterioare antrenate de curentul apei subterane, au colmatat treptat galeria ce se deschide
în Valea Fundata.
- Reducerea activităţii reţelei de ape subterane a fost înlocuită de acţiunea apei de
infiltraţie, care a continuat dezvoltarea concreţiunilor. Această perioadă de o durată mai
lungă a avut şi momente mai active ale apei din reţea care, împreună cu apa de infiltraţie,
a dus la crearea lacului din Sala Mare. Urmele lăsate pe pereţii acestei săli arată că nivelul
apei a ajuns până la 8 m;
- Explozia hidraulică din toamna anului 1949 a avut loc după o perioadă ploioasă, care a
dus la evacuarea apei din lac. Dezechilibrarea presiunii hidrostatice şi puternicul curent al
apei au dislocat şi antrenat spre exterior o mare cantitate de material provenit din
dărâmături.
Dispariţia apei pârâului subteran în unele puncte din peşteră ne demonstrează că la un nivel
inferior există un sistem de crăpături care va duce la săparea unui nou etaj al peşterii. Din depozitul de
umplutură al Sălii Mari s-au scos diferite piese scheletice de Ursus spelaeus. Fauna actuală este
reprezentată de colonii de lilieci, între care şi specia mai rară Barbastella barbastellus.
Condiţii de vizitare. Parcurgerea peşterii nu necesită decât echipament obişnuit explorării
mediului subteran. Se recomandă intrarea prin deschiderea I şi vizitarea Sălii Mari.
Bibliografie. M. Dumitrescu şi T. Orghidan (1958), M. Bleahu şi coi. (1976).
MUNŢII PERŞANI
CHEILE VÂRGHIŞULUI

(Fig. 118)
Apa Vârghişului, atrasă spre sud de depresiunea Baraolt către sfârşitul dacianului, şi-a
început acţiunea de eroziune şi adâncirea văii în masivul calcaros Mercheşa-Mereşti. În cursul
cuaternarului eroziunea carstică a continuat adâncirea cheilor şi împreună eu pâraiele afluente, a
săpat numeroasele peşteri şi abriuri în pereţii văii.
Cele mai vechi peşteri se întâlnesc în nivelul superior al cheilor între 70 şi 107 m altitudine
faţă de talveg - cea mai înaltă fiind Peştera Ursului, situată la 107 m alt. Urmează, la înălţimi din ce
în ce mai mici, încă trei niveluri, ultimul fiind reprezentat de peşterile săpate în pereţii văii la numai 38 m.
Acţiunea de eroziune continuă şi cine parcurge drumul prin defileu observă că, de la intrarea
apei în strâmtoarea dintre pereţi, nivelul ei scade până la descătuşarea ei după 3 km. În timpul secetei
apa se retrage prin sorburi în cursul subteran. Când apele sunt crescute macină, împreună cu
bolovanii antrenaţi, tavanul galeriei cursului subteran şi, după prăbuşirea acestuia, valea se va
adânci, iar în pereţi vor apărea noi goluri ale viitoarelor peşteri. Cursul subteran al „Răsăritului
Apei”, de pe malul stâng al Vârghişului, nu a fost încă parcurs în întregime.
Complexul carstic al minunatelor chei stă ca o carte deschisă din care nu lipsesc nici filele de
istorie din trecutul frământat al neamului nostru.
** PEŞTERA MARE DE LA MEREŞTI
(Fig. 119)
Sinonimii. Peştera nr. 14 din Cheile Vârghişului, Peştera de la Hamorod-Almas.
Localizare şi căi de acces. Cheile Vârghişului reprezintă unul dintre cele miai pitoreşti şi
interesante fenomene carstice de la noi din ţară. Apa Vârghişului, al cărui izvor se află în masivul
Harghita, a tăiat blocul de calcare mezozoice Merehesa-Mereşti, dezvoltat în direcţia est-vest la
extremitatea nordică a Munţilor Persani, dând naştere acestor chei de aproximativ 3 km. Talvegul
actual al Văii Vârghişului în chei se găseşte la 600 m altitudine, iar peştera este săpată în peretele
abrupt cunoscut sub numele de Stânca Minunilor, de pe malul stâng al apei, cam în dreptul podului nr.
11. Diferenţa de nivel dintre talveg şi intrarea în peşteră este de 13 m.
Pentru a se ajunge în chei se pot aborda 2 căi de acces : prin Mereşti (6 km pe drum de căruţă
până la intrarea în chei) şi prin Vârghiş (12 km până la ieşirea din chei). Deşi varianta prin Vârghiş
reprezintă un drum mai lung, totuşi există o şosea care scuteşte trecerea prin apă în urma deteriorării
numeroaselor poduri din chei în amonte de peşteră.
Posibilităţi de cazare numai în casele localnicilor.
Date istorice. Peştera Mare de la Mereşti face parte dintre acelea despre care s-a scris încă din
primele timpuri ale speologiei. Prima menţiune scrisă a rămas de la J. Fridvalsky (1767). O schiţă
parţială a fost efectuată de L Fekete (1835). Importante sunt cercetările lui O. Balazs (1868), F. Podek
(1911), Val. Puşcariu (1929), H. Ferenk şi I. Karoly (1938), Măria Moţul (1943). În 1963 apare Studiul
monografic al complexului carstic din Defileul Vârghişului de T. Orghidan şi Margareta Dumitrescu.
Descriere. Deschiderea peşterii, în formă de boltă arcuită, are o lărgime de 12 m şi o înălţime
de 6 m, fiind orientată înspre nord-vest. Aici se observă resturi din zidul construit cândva de populaţia
satelor din jur, care se refugia în peşteră pentru a se feri de năvălitori. La intrarea în peşteră conduce o
scară de lemn.
În prezent lungimea sălilor şi galeriilor cartate însumează 1578 m (denivelare 60 m). Cele două galerii
(Galeria Principală şi Galeria Secundară) sunt orientate de la sud-vest spre nord-est, fiind unite între ele
prin Galeria de Legătură şi prin Sala Mare. Complexul de încăperi de la intrare prezintă o a doua
legătură cu exteriorul prin fereastra suspendată deasupra văii la acelaşi nivel cu intrarea. Porţiunea cea
mai profundă a peşterii în continuarea Galeriei Secundare se termină într-o săliţă, pe peretele căreia se
prelinge continuu o peliculă de apă ce se acumulează intr-un bazin a cărui drenare nu s-a putut urmări.
Cotlonul ascendent ce urcă din săliţă reprezintă porţiunea terminală a peşterii, cu o denivelare de 26 m
faţă de intrare. Majoritatea denivelărilor întâlnite însă pe parcursul galleriilor se datoresc îngrămădirilor
de blocuri prăbuşite.
Sala Mare, în care se poate pătrunde fie cu ajutorul unei scări fixată la extremitatea Galeriei
Principale, fie parcurgând târâş cotlonul (ascendent ce porneşte din Galeria Secundară, reprezintă
partea cea mai interesantă şi impresionantă a peşterii. Această sală s-a format la întâlnirea diaclazei
sud-est-nord-vest cu suprafaţa de strat care în acest loc este perfect verticală, prilejuind dislocarea
blocurilor. Dimensiunile sălii - 40/60 m - cu blocuri împrăştiate haotic pe podea, reprezintă un aspect
unic, din acest punct de vedere. Interesante sunt concreţiunile în formă de scurgeri de pe suprafeţele
verticale ale blocurilor de lângă peretele vestic al sălii şi formaţiunile cu aspect de ciuipercă de pe
blocurile din colţul sud-vestic. Deşi peştera este cunoscută şi vizitată dki timpuri îndepărtate, iar

prospecţiuni publicate au început să apairă încă din secolul XVIII, prima explorare a aicestei săli s-a
efectuat în 1957.
Interesul pentru Peştera Mare de la Mereşti a crescut mult în urma săpăturilor efectuate în
depozitele de umplutură de pe traiectul sălilor şi galeriilor, depozite bogate în fosfaţi şi ehiropterit, care
au făcut şi obiectivul unor explorări. Din aceste depozite s-au scos la iveală şi resturi scheletice - de
mamifere cuaternare (Maria Mottl, 1943).
Fauna actuală este constituită din colonii de lilieci (miotişi şi miniopteri) şi din numeroase
specii de nevertebrate guanobii. În Sala Mare este greu de lucrat în lunile de vară din cauza numărului
imens de diptere aparţinând muştei de guano (Thelida atricornis).
Condiţii de vizitare. Echipament obişnuit explorărilor în mediul subteran fără curs de apă şi
cu încăperi relativ uşor de parcurs.
Bibliografie. O Balzs (1868), T. Orghidan şi M. Dumitrescu (1963), M. Bleatou şi col.
(1976).
* PEŞTERA CALULUI
(Fig. 120)
Sinonimii. Peştera nr. 8 din Cheile Vârghişului, Peştera nr. 18, Lolik barlang.
Localizare şi căi de acces. Este situată în peretele de pe malul drept al Vîrghişului cu 60 m în
amonte de Peştera Mare de la Mereşti. Altitudinea : circa 600 m. Aceleaşi căi de acces – ca pentru
obiectivul precedent.
Date istorice. Majoritatea autorilor care au publicat informaţii asupra peşterilor din Cheile
Vâr-ghişului au descris sau schiţat şi Peştera Calului. Cele mai importante date au rămas de la O.
Balazs (1868) şi F. Podek (1911). Săpăturile în depozitele de umplutură care se observă pe traseul
Galeriei Principale de la intrare au fost efectuate de F. Podek. Studiul complex al peşterii a fost efectuat
de T. Orghidan şi M. Dumitrescu (1963).
Descriere. Deschiderea peşterii se află cu 6 m deasupra talvegului şi este orientată spre est. Ea
are 6,5 m înălţime şi 10 m lărgime. Cu 7 m în amonte se mai găseşte o intrare înaltă de 3 m şi largă de l
m. Peştera are 220 m lungime totală şi se poate împărţi în 3 sectoare distincte.
- Galeria de la intrarea principală, unită cu coridorul în care se pătrunde prin deschiderea
secundară din amonte, se continuă în linie dreaptă est-vest pe o distanţă de 70 m. Această
galeria este săracă în concreţiuni, iar podeaua este constituită din depozit de umplutură
argilos presărat cu bolovani.
- Galeria coteşte în direcţia sud-vest, îşi schimbă aspectul şi în unele porţiuni trecerea
devine mai grea din cauza bazinelor cu apă şi a tavanului care coboară la 60 m. Peretele
vestic prezintă scurgeri parietale.
- Porţiunea terminală a peşterii, constituită dintr-o săliţă cu plafonul ridicat până la 6 m,
prezintă o ramificaţie spre nord-vest şi alta spre nord-est. Toată această porţiune
terminaţia este bogat şi frumos concreţionată. În mijlocul săliţei impresionează domul
înconjurat de gururi în trepte, din care apa se scurge constituind cascade în miniatură.
Ramificaţia nord-vestică reprezintă porţiunea puternic ascendentă a peşteri ; cea nord-estică
continuă 60 m printr-un coridor îngust, concreţionat şi se termină într-o diaclază în care nu se poate
pătrunde.
În afară de galeria de la Intrare, podeaua din restul peşterii este acoperită cu o crustă de calcit.
Este interesant zgomotul continuu ce se aude în fundul peşterii ca venind din depărtare şi care se
datoreşte probabil cursului subteran al Vârghişului.
În săpăturile din galeria de la intrare s-au găsit resturi scheletice de mamifere cuaternare şi
ceramică neolitică şi actuală.
Fauna actuală de nevertebrate este relativ bine reprezentată numai în apropierea intrărilor.
Condiţii de vizitare. Echipament simplu pentru o explorare fără greutăţi.
Bibliografie. O. Balazs (l868), T. Orghidan şi M. Dumitrescu (1963), M. Bleahu şi col.
(1976).
MUNŢII GlURGEULUI
(fig. 121)
** PEŞTERA ŞUGĂU
(Fig. 122)
Sinonimii : Peştena Şugo („murmur”).

Localizare şi căi de acces. Peştera Şugău e situată în decorul pitoresc al munceilor de la
poalele Munţilor Giurgeului, cu păduri de brad şi poieni de un verde crud, menţinute de clima mai rece
a acestor locuri, ce reprezintă polul frigului din ţara noastră. Pe aceste meleaguri peşterile sunt o
raritate, căci munţii sunt alcătuiţi mai mult din şisturi cristaline şi roci vulcanice. Peştera Şugău este
găzduită de o fâşie îngustă de calcare cristaline care se dezvoltă în versanţii Muntelui Şipoş.
Drumul spre obiectiv începe din Şoseaua naţională care merge de la Gheorgheni la Izvorul
Mureşului, în localitatea Voşlobeni, un drum forestier urcă în lungul pârâ'ului Chindeni (Loc), întâlnind
după cca 5 km Pârâul Peşterii, un mic afluent dreapta. Urcăm poteca pe valea acestuia şi după 350 m
pe vale şi încă un urcuş de 150 m în versantul stâng, întâlnim izvorul Şugău, resurgenţa apelor din
peşteră. Puţin mai sus se află intrarea.
Date istorice. Cunoscută de mult de localnici, a fost cercetată îndeaproape în 1964 de M.
Dumitrescu şi T. Orghidan, oare au cartat-o şi au studiat-o din punct de vedere biospeologic.
Mai târziu ea a devenit terenul de activitate al speologilor amatori din Gheorgheni, care au
amenajat-o parţial.
Descriere. Peştera Şugău are o lungime de 350 m şi galerii dispuse pe mai multe niveluri. Galeria
Principală are orientare est-vest şi are o lungime de 75 m. Din galeria principală se ajunge într-o sală de
15 m lungime, cu planşeul în pantă. Din sală pornesc mai multe galerii laterale. Ramificaţia nordică
este dezvoltată pe un sistem de diaclaze înguste, în cea mai mare parte dificil de parcurs. Ramificaţiile
sudice au aspect mai complicat, labirintic şi prezintă alternativ zone de îngustare şi lărgire. În toate
aceste galerii nu există decât apă de infiltraţie. Etajul activ, respectiv izvorul subteran tal parcului
Şugău, nu a fost complet explorat.
Peştera Şugău prezintă interes prin speleotemele sale calcitice (curgeri parietale, stalagmite,
stalactite conice, stalactite-buzdugan), dar mai ales prin cele aragonitice, ea fiind una dintre peşterile
relativ puţine la număr, în care se mai poate admira podoaba unora dintre cele mai fragile şi mai
miraculoase ţesături minerale, acele şi jerbele de aragonit
Din păcate şi această peşteră a plătit un greu tribut acelor turişti care vin în peşteri pentru a lua
cu ei ca pradă bucăţi din zestrea atât de greu agonisită a florilor de piatră.
Condiţii de vizitare. Fiind parţial amenajată, prima parte poate fi vizitată în ţinută obişnuită.
Accesul este permis numai cu ghid şi cu aprobarea Muzeului din Gheorgheni, fiind declarată rezervaţie
speologică.
Bibliografie. Tr. Orghidan, M. Dumitrescu (1965), M. Bleahu şi col. (1976).
MUNŢII HĂŞMAŞ
(Fig. 123)
** PEŞTERA MUNTICELU
(Fig. 124)
Sinonimii: Peştera Ghiocelu.
Localizare şi căi de acces. Deşi sunt printre cele mai mari şi mai spectaculoase din ţara
noastră, Cheile Bicazului prezintă puţine fenomene carstice. Dintre acestea, două peşteri sunt mai
cunoscute : Toşorog şi Munticelu.
Peştera Munticelu se găseşte la ieşirea din Cheile Bicazului, în baza calcaroasă SurducMunticelu, în versantul stâng al Bistriţei.
Din şoseaua asfaltată ce face legătura între Bicaz şi Gheorghenii, pe un traseu de mare
pitoresc, drumul spre peşteră începe în dreptul carierei Surduc, la o distanţă de 250 m de intrarea în
Cheile Şugău-lui. Urcuşul se face în apropiere de limita dintre calcare şi formaţiunea de fliş, mai întâi
în serpentine, apoi tot mai abrupt, până la o altitudine relativă de 300 m şi durează 45 minute.
Înainte sau după vizitarea peşterii este bine să ne rezervăm 2 ore şi pentru un mic circuit al Cheilor
Şugăului.
Intrarea este scundă, ascunsă la baza unui perete de calcar.
Date istorice. A fost descoperită în primăvara anului 1973, de câţiva copii plecaţi la cules de
ghiocei, în acelaşi an ea este cartată de L Povară şi G. Diaconu, iar în 1973 N. Acrâşmăriţei şi M.
Ciobanu publică schiţa peşterii şi descrierea sa.
Publicitatea pripită şi nepotrivită, precum şi neluarea la timp a unor măsuri de amenajare şi
protecţie au făcut ca peştera să sufere, încă imediat după descoperire, puternice degradări.
Descriere. Deşi de mici dimensiuni (lungimea este de 120 m), Peştera Munticelu este
deosebită prin morfologia sălii principale şi prin formaţiunile stalagmitice.
După intrarea scundă (1,5-1 m), urmează un culoar descendent de 10 m, care ne conduce întro sală mare, lungă de 30 m şi înaltă de 4-5 m, la care se reduce de fapt întreaga peşteră. Sala este

dezvoltată pe o diaclază înclinată spre est cu 30-40°. În partea inferioară sala are planşeul neted,
acoperit cu argilă şi crustă stalagmitică. De aici, o mare îngrămădire de blocuri urcă în trepte, ca un
amfiteatru, către vest.
Elementul peisagistic cel mai frapant îl constituie marea bogăţie de stalagmite luminare, în
partea nordică a sălii ele formează o adevărată pădure, care, când a fost descoperită peştera, forma cea
mai mare densitate de stalagmite-lumânare din ţara noastră. Aceste formaţiuni, deosebit de fragile, se
dezvoltă în condiţiile unei alimentări constante şi nu prea abundente, în care picătura căzută depune, în
momentul impactului cu vârful stalagmitei, întreaga cantitate de calcit pe care o conţine, în acest fel,
creşterea se face numai prin vârf. Existau în Peştera Munticelu stalagmite lumânare înalte de 3 m, dar
nu mai groase de 3 cm.
Alte speleoteme demne de interes sunt stalactitele fistulare, care în câteva puncte formează
adevărate ploi de „macaroane”. Diverticulul sudic adăposteşte un mic lac, căptuşit cu calcit spongios,
imaculat, într-un alt diverticul se află oseminte ale ursului de peşteră, între care un femur fixalt într-o
stalagmită - un adevărat certificat de autenticitate şi vechime.
Geneza peşterii este legată de tectonica de versant a masivului Munticelu. O fractură
principală orientată nord-sud a intersectat un plan tectonic înclinat spre est şi paralel cu alte două
litoclaze. Dizolvarea intensă produsă în zona de intersecţie a acestor accidente tectonice a sculptat
marea sală, în care apoi au avut loc prăbuşiri de blocuri, ce au condus la aspectul actual.
Condiţii de vizitare. Se poate vizita în orice anotimp, fără echipament special. Vizitarea
normală durează 30 minute. Iubitorii fotografiei subterane pot afla aici o mare varietate de subiecte, în
condiţii de lucru foarte confortabile, cel mult cu grija de a nu distruge, din greşeală, încă uma din
stalagmitele rămase.
Bibliografie. N. Acrâşmăriţei şi M. Ciobanu (1973), M. Bleahu şi col. (1976).
MUNŢII RODNEI
(Fig. 125)
* BAIA LUI SCHNEIDER
(Fig. 126)
Localizare şi căi de acces. Intrarea se află la o altitudine de aproximativ l 100 m, pe versantul
stâng al Văii Secii, în zona de obârşie a acestui mic afluent al Izvorului Băii bazinul Someşului Mare).
Localitatea cea mai apropiată este cunoscuta staţiune balneară Valea Vinului, situată la 8 km de Rodna
şi la 49 km de Năsăud. Un drum de picior urcă de aici preţ de 3,5 km în lungul flancului apusean al
Dealului Popii, paralel cu firul Văii Secii, până la intrarea îngustă a peşterii.
Date istorice. Cercetată mai amănunţit şi cartată de C. Goran şi O. Busuioceanu în 1973,
această cavitate este cunoscută de multă vreme de rodneni. Numele de „baie” se leagă de o poveste de
demult, potrivit căreia, pe vremuri, un miner ar fi găsit aici aur. Evident, aceasta nu este decât o
ilustrare a credinţei - păstrată pe alocuri şi astăzi în popor - că peşterile ascund multe bogăţii neştiute ;
dar, dacă ne gândim la valoarea ştiinţifică şi estetică a cavităţilor subterane, o asemenea credinţă este
întru totul îndreptăţită !
Descriere. Baia lui Schneider se înfăţişează sub forma unei galerii relativ îngustă şi uşor
descendentă în primele două treimi, apoi largă şi ascendentă în sectorul său terminal. Fiind dezvoltată
în ansamblu în lungul unei linii de fracturare a calcarelor marmureene în care este săpată, această
galerie are o desfăşurare liniară şi nu comportă decât foarte puţine diverticole, dintre care cel mai
important prelungeşte, la un nivel superior dar pe aceeaşi direcţie, extremitatea sa. Pe podea zac
numeroase blocuri mari, mărturii ale trecutelor frământări tectonice pe care le-a suferit muntele.
Principala caracteristică a peşterii şi, în acelaşi timp, punctul ei major de atracţie, o constituie
abundenţa cristalizărilor acciculare de aragonit. Un acoperământ de brăduleţi centimetrici, albi, delicaţi
şi fragili îmbracă mari suprafeţe de piatră pe pereţi şi tavan, trezind admiraţia vizitatorilor şi punând
semne de întrebare cercetătorilor. Din nefericire, multe din aceste gingaşe alcătuiri cristaline au fost
sacrificate de acei pseudoturişti care, neştiind să respecte şi să preţuiască natura, lasă în urma lor doar
semnele regretabile ale unor degradări de cele mai multe ori ireversibile, în cazul de faţă, alterarea
cadrului natural este cu atât mai gravă cu cât Baia lui Schneider este una din foarte puţinele peşteri ale
României în care carbonatul de calciu nu cristalizează în forma bine cunoscută de calcit, ci în cea mult
mai rară de aragonit.
Condiţii de vizitare. Peşteră foarte uşor accesibilă, a cărei cunoaştere se află la îndemâna
oricărui turist şi, în mod deosebit, a celor care îşi petrec concediul în staţiunea Valea Vinului. Vizitarea
ei nu necesită decât mijloace de iluminare.
Bibliografie. M. Bleahu şi col. (l 976), I. Buta şi A. Buta (1979).

DOBROGEA
(Fig. 127)
* PEŞTERA LILIECILOR DE LA GURA DOBROGEI
(Fig. 128)
Sinonimii. Peştera de la Gura Dobrogei. Numele peşterii vine de la coloniile de lilieci
aparţinând la mai multe specii, dintre care unele se adăpostesc aici tot timpul anului.
Localizare şi căi de acces. Situată cam la egală distanţă între comuna Târguşor şi satul Gura
Dobrogei (jud. Constanţa), peştera poate fi abordată din ambele direcţii. Calea de acces cea mai
utilizată este drumul oare conduce din gara Târguşor spre nord-est, în lungul Văii Visterna (Vistorna)
afluent drept al Văii Casimcea, până la izvorul numit Cişmeaua Gura Dobrogei (Şeremet) din dealul
drept al văii. Distanţa de la gară la izvor este de 3,8 km. Pornind de la izvor (astăzi cişmea) se urcă pe
cărarea ce înconjură un impresionant „abris sous roches” până la intrarea principală a peşterii, săpată la
înălţimea de 45 m deasupra talvegului văii.
Peştera este săpată în banda de calcare jurasice ce străbate centrul Dobrogei în direcţia vestest. Posibilităţi de cazare în apropiere numai la localnicii din Târguşor.
Date istorice. Prima semnalare a acestei peşteri este dată de arheologul Vasile Pârvan (1926).
Vechimea formării peşterii a fost apreciată de geologul E. Jekelius a fi începutul Cuaternarului sau
sfârşitul Pliocenului, iar săparea ei s-a realizat la limita dintre două categorii de calcare - unele mai
compacte şi altele mai moi - reprezentând planul de minimă rezistenţă bogat în fisuri. Apariţia peşterii
s-ar datora unui curs de apă subteran şi în mică măsură apei de infiltraţie.
D. Patrulius (1964) a studiat fosilele din argila de umplutură a peşterii provenită din
sfărâmarea în timp a blocurilor de calcar şi le-a găsit ca aparţinând Jurasicului (Lusitanian-Oxfordian).
Cercetările arheologice întreprinse de C. S. Nicolaescu-Plopşor au dus la descoperirea de material de
cultură neolitică, romană, greacă şi cercheză (recentă).
Studiul complex al peşterii a fost efectuat timp de mai mulţi ani de M. Dumitrescu, T.
Orghidan şi J. Tanasachi (1958) ; M. Dumitrescu şi T. Orghidan (1965). P. Samson şi C. Rădulescu
(1976) au scos la iveală, din săpăturile efectuate în avenul de la intrarea II, o bogată faună de fosile de
rozătoare şi insectivore din Mindel superior şi resturi ale industriei umane din Paleoliticul inferior.
Descriere. Lungimea totală a galeriilor : 480 m. Peştera prezintă trei deschideri : I, intrarea
principală largă de 2 m şi înaltă de 1,5 m este orientată spre nord şi conduce, coborând o pantă de 2 m,
în sala ce se continuă cu Galeria cu Fosile orientată nord-sud ; II, intrarea printr-un mic aven, care dă
acces în Galeria cu Ceramică, orientată vest-est ; III, intrarea secundară, orientată spre vest-nord-vest,
conduce într-un mic coridor ce comunică printr-un puţ cu extremitatea terminală a sălii de la intrarea I.
Această sală se continuă cu galeria cea mai lungă a peşterii (Galeria cu Fosile), ce prezintă pe traiectul
său denivelări datorită îngrămădirilor de blocuri sfărâmate. Galeria se bifurcă şi cele două ramuri se
reunesc la extremitatea lor constituind un drum continuu cu o traiectorie circulară, în această galerie se
deschid câteva coridoare laterale (a se vedea schiţa peşterii). Interesant pentru Galeria cu Fosile este
acumularea unei mari cantităţi de guano tasat, afânat sau proaspăt, constituind movile apreciabile sub
coloniile de lilieci adăpostiţi în timpul verii pe tavanul peşterii. În Galeria cu Ceramică, se poate
pătrunde, aşa cum am arătat, prin intrarea II, dar şi pirintr-un cotlon scund şi pardosit cu pietre, ce
porneşte din sala de la intrarea I. Încăperea în care se ajunge este luminată difuz prin deschiderea
avenului şi se continuă cu un culoar cu aspect de tunel pe o distanţă de 70 m. Porţiunea terminală se
lărgeşte şi îşi schimbă direcţia, orientându-se nord-sud. Podeaua acestei încăperi este acoperită în
întregime cu guano. În bolta din extremitatea sudică a sălii s-a găsit în hibernare cea mai mare colonie
de lilieci aparţinând speciei meridionale Rhinolophus mehelyi. Sala se continuă cu un culoar uşor
ascendent ce se termină cu o diaclază inaccesibilă. La înălţimea de 1,80 m deasupra intrării în acest
culoar se poate urca pe o mică platformă din care se pătrunde într-un coridor strâmt ce reprezintă
singura porţiune concreţionată a peşterii. Se remarcă existenţa de gururi în miniatură, pline cu apă
numai ân timpul verii.
Peştera de la Gura Dobrogei prezintă un interes deosebit atât prin fauna actuală, cât şi pentru
cea fosilă. Prezenţa liliecilor aparţinând la mai multe specii a fost observată tot timpul anului, fie în
colonii de hibernare, fie de naştere şi creşterea puilor, vara. Unele specii s-au găsit ca indivizi izolaţi.
Fauna de nevertebrate, este bogată şi interesantă prin speciile noi pentru ştiinţă ca Lessertiella
dobro-gica, Trechus dumitrescu, Chthonius vandeli etc. Fauna fosilă de rozătoare a adus date noi
asupra unor specii paleolitice (Mindel superior).
Din punct de vedere arheologic, în afară de resturi numeroase ale industriei neolitice, s-au mai
scos la iveală şi câteva exemplare ale industriei umane din paleoliticul inferior.

Condiţii de vizitare. Pentru vizitarea peşterii este necesară o salopetă şi bocanci. Se
recomandă prima parte a Galeriei cu Fosile şi Galeria cu Ceramică.
Bibliografie. V. Pârvan (l 926) ; M. Dumitrescu, T. Orghidan şi J. Tanasachi (1958) ; M.
Dumitrescu şi T. Orghidan (1969) ; D. Patrulius şi T. Orghidan (1964) : M. Bleahu şi col. (1976).
